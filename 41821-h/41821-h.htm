<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Politica estera, di Francesco Crispi
 </title>
 <style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.mid {width: 50%;}

p {margin-top: .5em; margin-bottom: 0em; line-height: 1.2;}
.blockquote {margin: 1.5em 5%;}
p.somcap {margin: 0 10% 2em 10%; font-size: 95%;}

p.indl {text-align: left; margin-left: 5%;} /* testo all. a sin. con rientro */
p.indr {text-align: right; margin-right: 5%;} /* testo all. a dx con rientro */
.break-before {page-break-before: always;}
.center {text-align: center; text-indent: 0;}
.title {text-align: center; text-indent: 0; font-size: 120%; margin-bottom: 2em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%; margin: 0 10%;}
div.somm {page-break-before: always; margin: 0 5%; font-size: 95%; padding-top: 3em; padding-bottom: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 1em; margin-bottom: 2em;}
h2 {font-size: 140%; margin-bottom: 2em;}

a.tag {vertical-align: .3em; font-size: .8em;
  text-decoration: none; padding-left: .1em; line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%; page-break-before: avoid;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; left: 95%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.spaced1 {margin-left: 1.5em;}

.pad2 {margin-top: 2em;}

.small {font-size: 85%;}
.large {font-size: 115%;}
.xx-large {font-size: 150%;}
.smcap {font-variant: small-caps;}

table {margin: auto;}
.indice {width: 90%; line-height: 1em; margin-top: 1em;}
.indice td {text-align: left; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

ul li {list-style-type: none;}

#coverpage {text-align: center; margin: 3em auto; page-break-before: always;}
.figcenter {text-align: center; margin: 1.5em auto;}
.caption {text-align: center; font-size: 85%; text-indent: 0; margin: 0.25em 0;}
.padimg {padding: 3em 0;}
.figlarge {text-align: center; font-size: 90%;}

.tnote {background-color: #F5F5DC; color: #000; padding: 1em 1em 2em 1em;
  margin: 1em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

    </style>
  </head>
<body>

<div class="center large pad2">
<p>
CRISPI: POLITICA ESTERA
</p>

<p>
(1876-1890).
</p>
</div>

<div class="figcenter break-before padimg"><a id="fcrispi"></a>
  <img src="images/crispi.jpg" width="425" height="600" alt="FRANCESCO CRISPI
NEL 1888." />
<p class="caption">FRANCESCO CRISPI
NEL 1888.</p>
</div>

<div id="coverpage">
  <img src="images/cover.jpg" width="374" height="600" alt="Copertina" />
</div>

<div class="titlepage">
<p class="xx-large">
FRANCESCO CRISPI:
</p>

<h1>
POLITICA ESTERA
</h1>

<p>
MEMORIE E DOCUMENTI<br />
raccolti e ordinati da T. Palamenghi-Crispi.
</p>

<p class="pad2">
<i>Con fac-simili di autografi di Gambetta, Gladstone,
Principe di Bismarck, Imperatore Federico III,
Lord Salisbury, Cardinale Principe Hohenlohe.</i>
</p>

<p class="pad2">
MILANO
</p>

<p class="small">
FRATELLI TREVES, EDITORI
<br />
1912.
</p>
</div>

<div class="verso">
<hr class="mid" />
<p>
<i>Proprietà letteraria. Vietate anche le riproduzioni
parziali. Riservati tutti i diritti di traduzione.</i>
</p>

<p>
Copyright by Fratelli Treves, 1911.
</p>

<p>
Ciascun esemplare di quest'opera deve portare impresso, per incarico
avuto dalla famiglia Crispi, il timbro della Società Italiana degli Autori.
</p>

<p class="pad2">
Tip. Fratelli Treves.
</p>
<hr class="mid" />
</div>

<div class="chapter">
<p>
<span class="pagenum"><a id="Page_v"></a>[v]</span>
</p>

<h2><a id="avvertenza"></a>
AVVERTENZA.
</h2>

<p>
Il primo Capitolo di questo libro attende la luce sin dalla fine
del 1886. In quell'anno Francesco Crispi lo compose e divisò di
pubblicarlo affinchè il paese, conoscendo esattamente quanto era
stato preparato al 1877, potesse meglio giudicare gli errori dappoi
commessi, e ripararli. Correvano gli ultimi mesi del governo di
Agostino Depretis; l'Italia appariva malcontenta di una politica
estera debole e incerta; la pubblicazione dell'on. Crispi non era
inopportuna.
</p>

<p>
Avvertito, l'on. Depretis tentò di distogliere il suo antico collega
da un divisamento che personalmente doveva dispiacergli;
mise innanzi ragioni di pubblico interesse, fece appello al patriottismo,
obiettò che la pubblicazione non potesse esser fatta senza il
consentimento del Governo.
</p>

<p>
L'on. Crispi, in una lettera del 19 settembre, dichiarò al Depretis:
</p>

<p>
<i>“Io non ho bisogno dell'approvazione di alcuno per la pubblicazione
di tutti quegli atti politici ai quali ho preso parte. Nego
in conseguenza la necessità di un consenso al quale tu non hai
diritto.... Nei governi parlamentari nulla vi può essere di segreto,
perchè sono governi di responsabilità. Possono volere il segreto
quelli che non hanno adempito ai loro doveri, e che temono perciò
di poter incorrere nella pubblica riprovazione.</i>
</p>

<p>
<i>Nelle materie d'interesse internazionale non havvi che una sola
regola, ed è: che si attenda il compimento di un fatto storico, appunto
per non turbare agli uomini che sono al potere l'azione diplomatica.
<span class="pagenum"><a id="Page_vi"></a>[vi]</span>
Orbene, per ciò che si riferisce alla mia pubblicazione
tutto finì col trattato di Berlino, il quale non solamente affermò
uno stato di cose che non puossi mutare, ma dà pienissimo diritto
a chiunque di esaminare gli atti che lo precedettero e di giudicarli.</i>
</p>

<p>
<i>Nella storia parlamentare degli altri paesi potrei trovare numerosi
esempi a sostegno della mia tesi.</i>
</p>

<p>
<i>Sono scorsi nove anni dal giorno della mia missione all'estero;
ed in quanto alle persone abbiamo</i>
</p>

<p>
<i>che sono morti Vittorio Emanuele, Decazes, de Bülow, Gambetta
e Melegari;</i>
</p>

<p>
<i>che non sono più ministri Derby e Andrássy.</i>
</p>

<p>
<i>Il principe di Bismarck, del quale mi occupo, resta nella sua
splendida figura, perchè trionfano oggi i concetti da lui svolti
nei due colloqui avuti con me.</i>
</p>

<p>
<i>E poi, scusami, caro Depretis; il 4 marzo di quest'anno, avendo
io accennato alla Camera di rivelare le cose del 1877 e di leggere
i documenti relativi, tu non solamente consentisti, ma mi provocasti
a farlo, come uomo sicuro degli atti suoi.„</i>
</p>

<p>
Nonostante questa affermazione del suo diritto, e nonostante
anche l'interesse personale a rivelare una pagina della sua vita
politica in confronto di avversarii che in ogni modo avevano ostacolato
la sua carriera, l'on. Crispi sospese la propostasi pubblicazione;
sinchè, divenuto ministro qualche mese dopo, ne dimise il
pensiero.
</p>

<p>
Quell'autentico racconto della missione del 1877 può considerarsi
come una prefazione all'opera governativa di Crispi che viene
esposta nei capitoli seguenti di questo volume. La concezione che
egli ebbe della politica estera necessaria all'Italia, la visione dei
nostri interessi e quella degli scopi ai quali tendeva la politica
delle grandi Potenze d'Europa, sono delineate in quel racconto,
sobriamente, ma lucidamente.
</p>

<p class="pad2">
Questo libro non vuole essere la esposizione completa della
politica estera di Francesco Crispi, che fu molteplice e riparatrice
in ogni campo, e ricca d'iniziative. Esso ne abbraccia più
specialmente un periodo, — dal 1887 al 1890, — e di questo si
limita ad esporre alcuni dei più importanti avvenimenti che si
collegano con l'esistenza della Triplice Alleanza.
</p>

<p>
<span class="pagenum"><a id="Page_vii"></a>[vii]</span>
La figura del principe di Bismarck, ne' suoi diversi atteggiamenti
di fronte all'Italia, acquista singolare rilievo dai documenti
nuovi che pubblichiamo; crediamo, anzi, che questi integrino la
conoscenza della politica dell'Uomo di Stato tedesco, il cui pensiero
verso il nostro paese è stato rappresentato sinora come dominato
dalla diffidenza e quasi dal disdegno.
</p>

<p>
I <i>diarii</i>, costituiti di note gettate giù in fretta e per memoria,
alla fine di un colloquio o di una giornata d'intenso lavoro, — sono
nella loro sincerità preziosi, sia per i dati politici che contengono,
sia per la nozione sicura che dànno dell'intima mente
di Crispi.
</p>

<p>
È superfluo dichiarare che tutto è stato pubblicato con scrupolosa
esattezza; qualche reticenza qua e là era doverosa, ma non
ci siamo presi la libertà di modificare o di alterare comunque i
documenti, i quali dicono quel che dicono. La situazione internazionale,
in gran parte cambiata, dà ad essi un valore puramente
storico.
</p>

<p>
Molto altro resta a dirsi, che si dirà.
</p>

<p class="indl">
Roma, decembre 1911.
</p>

<p class="indr">
<span class="smcap">T. Palamenghi-Crispi.</span>
</p>
</div>

<div class="chapter">
<p>
<span class="pagenum"><a id="Page_1"></a>[1]</span>
</p>

<h2><a id="capitolo_primo"></a><span class="smcap">Capitolo Primo.</span><br />

<span class="small">Una missione segreta.</span></h2>

<p class="somcap">
La Grande Italia. — Il nuovo Regno. — La politica estera della Destra. — Andrássy
e Bismarck nel 1873 chiedono invano una <i>entente intime</i> ai ministri
della Destra. — L'irredentismo e le relazioni italo-austriache, — La guerra russo-turca. — Le
istituzioni repubblicane francesi in pericolo. — Necessità per l'Italia
di uscire dall'inerzia. — La missione da Vittorio Emanuele e da Depretis affidata
a Crispi alla fine di agosto 1877. — Memorie originali di Crispi e carteggi
con Vittorio Emanuele e Depretis, resoconti di colloqui con Decazes, Thiers,
Gambetta, Bismarck, Derby, Gladstone, Andrássy, ecc. — Crispi conviene col
principe di Bismarck il negoziato per un trattato d'alleanza italo-germanica.
</p>

<p>
I sommi Italiani ai quali il mondo deve l'Italia moderna, attinsero
forza a soffrire esilio, prigionie e ogni maniera di persecuzioni
dei governi dispotici nella visione di una grande Italia.
Nella mente di Mazzini l'idea di grandezza era correlativa all'idea
di Unità, così come nella federazione egli vedeva la “perpetua
debolezza„. Le glorie della nostra gente divisa erano considerate
arra di glorie maggiori quando essa fosse raccolta in un solo
Stato; lo stesso Mazzini predicò per trent'anni che vi era una
“missione di civiltà universale„ da riprendere, quella che assunta
da noi con le armi sin dai giorni della potenza romana, continuata
cogli esempi della libertà dei Comuni nel Medio evo, avevamo
diffusa nel Rinascimento con le lettere e con le arti.
</p>

<p>
Il nuovo regno non sorse nella pienezza della sua indipendenza,
e la politica che aveva chiamato nel 1859 sui piani lombardi le
armi francesi, tenne l'Italia in soggezione di Napoleone III per
<span class="pagenum"><a id="Page_2"></a>[2]</span>
lunghi anni. Francesco Crispi, il quale, con Mazzini, avrebbe
voluto che l'Unità fosse conquistata senza aiuti stranieri, per
sola virtù nostra, combattè sin dal primo Parlamento italiano
l'ingerenza della Francia nei nostri affari: fu uno dei più caldi
avversarii della “Convenzione di settembre„ (1864) — osteggiò
la permanenza delle truppe francesi nel territorio romano — fu,
nel 1870, l'anima della Sinistra, la quale sospinse il governo
della Destra, più che esitante, alla rivendicazione del diritto nazionale
occupando Roma.
</p>

<p>
Dalla proclamazione della repubblica in Francia all'avvento
della Sinistra italiana al potere (18 marzo 1876), la nostra politica
estera, rimasta priva della direttiva che soleva cercare a
Parigi, fu nulla. Disorganizzato l'esercito e distrutta dopo Lissa
la marina da guerra, i governanti avevano trovato nella nostra
debolezza e nel programma di riordinamento interno dello Stato,
giustificazioni alla loro inerzia. Lo stesso viaggio fatto compiere
da re Vittorio Emanuele II alle Corti di Vienna e di Berlino, nel
settembre 1873, non recò vantaggi, anzi peggiorò ancora la situazione
internazionale dell'Italia; poichè, mentre accennò soltanto
al desiderio di appoggiare dippiù verso le Potenze Centrali,
avvertì la Francia che erano passati i giorni dell'alleanza franco-italiana.
Gli on. Minghetti e Visconti-Venosta, i quali accompagnarono
il Re in quel viaggio, ebbero dal Cancelliere austro-ungarico
conte Andrássy, come dal Cancelliere germanico principe
di Bismarck, espresso “très vivement le désir d'une entente
intime„. L'Andrássy per ingraziarsi i Ministri Italiani dichiarò
esplicitamente e francamente che non avrebbe appoggiato in
alcun modo le querimonie del Papa, in quel tempo ancora fervide
e speranzose, e che si sarebbe astenuto da qualsiasi azione
comune con la Francia in tutti gli affari relativi al Papato. Dette
anzi una prova delle sue amichevoli disposizioni, partecipando
che aveva rifiutato una località che gli era stata richiesta dal
Vaticano pel futuro Conclave e avrebbe persistito nel rifiuto. E
il Bismarck non si chiarì più favorevole verso il Papa, al quale
appunto in quel mese (3 settembre) aveva fatto rifiutare dall'Imperatore
ogni modificazione della legislazione ecclesiastica;
ma riconoscendo l'utilità per l'Italia di usare dei riguardi al
Pontefice, chiese ch'ella non facesse una politica di concessioni
con la Francia, la quale avrebbe accresciuto sempre più le sue
<span class="pagenum"><a id="Page_3"></a>[3]</span>
pretese; infine, dichiarò recisamente che la Germania non avrebbe
mai permesso un attacco contro l'Italia.
</p>

<p>
I due Ministri, i quali sembravano esser partiti da Roma con
l'intento di proporre un accordo a due alla Germania, si astennero
da qualsiasi proposta, e tornarono in Italia illudendosi di
potere, non assumendo impegni, contare sulla Germania e sull'Austria,
senza perdere la benevolenza della Francia. Ma fu il
sogno di un mattino di primavera.
</p>

<p>
Ben presto le agitazioni irredentiste dettero pretesto di allarmi
all'Austria. Il governo italiano non fu dapprima sospettato
d'incoraggiare le speranze del “partito esaltato„, il quale si proponeva
un ingrandimento territoriale a spese dell'Austria; e il
conte Andrássy fece dal suo Ambasciatore a Roma, conte Wimpffen,
proporre una azione comune per combattere i pericoli che
minacciavano i buoni rapporti dei due paesi, — azione comune,
la quale doveva manifestarsi specialmente nell'aiutare l'Austria
“a scoprire i promotori e gli intermediarii della propaganda
annessionista„!
</p>

<p>
Le relazioni italo-austriache migliorano nei primi mesi del
1875; l'imperatore Francesco Giuseppe restituisce a Venezia la
visita ricevuta a Vienna dal Re d'Italia, ed ha festosa accoglienza.
L'irredentismo ridiventa più attivo nel febbraio del 1876; si
preparano spedizioni di volontarii italiani in Dalmazia; il governo
austriaco prende misure energiche, opera numerosi arresti
d'italiani a Ragusa e a Trieste. In giugno, le feste di Milano e di
Legnano per commemorare il centenario della Lega dei Comuni
Lombardi, e le rievocazioni di circostanza fatte da buona parte
dei giornali italiani, destano impressione sfavorevole in Austria.
</p>

<p>
Scoppiata la guerra serbo-turca con conflitti nel Montenegro
e in Albania, l'Austria comincia a diffidare della nostra politica.
La Serbia chiede la mediazione dell'Italia, ma il gabinetto austro-ungarico
la osteggia. Avvengono <i>meetings</i> a Milano, a Roma e
in altre città, avversi tutti alla politica austriaca. L'Austria lascia
vacante la sua ambasciata presso il Quirinale, e la stampa
dell'Impero, con i giornali ufficiosi in prima linea, fa vivacissimi
attacchi all'Italia, accusandone il governo di connivenza con gl'irredentisti.
L'ambasciatore, conte di Robilant, si trova a disagio
a Vienna e manifesta il desiderio di un lungo congedo.
</p>

<p>
È naturale che l'Austria fosse furente contro l'Italia: non
<span class="pagenum"><a id="Page_4"></a>[4]</span>
sicura di questa, essa non poteva liberamente fronteggiare la
Russia, la quale si preparava alla guerra contro la Turchia, e
si trovava in balìa della Germania. In gennaio 1877 fa nominato
il nuovo ambasciatore presso il Quirinale nella persona del barone
Haymerle. Il malumore non diminuiva. L'offerta del governo
italiano di uno scambio di idee sulla questione orientale,
veniva declinata da Andrássy; il quale trovava un nuovo motivo
di irritazione nel sospetto, insinuatogli — si disse — da un
governo straniero, di trattative segrete esistenti tra Ignatieff e
Robilant per una intesa italo-russa. In maggio si ha notizia che
l'Austria arma alle nostre frontiere, e un'ambasciata straordinaria
austriaca e quindi duemila pellegrini austriaci giungono
a Roma a rendere omaggio al Papa. In luglio è male accolto in
Vienna il nostro intervento diplomatico a favore del Montenegro,
sospettato quale mossa preparatoria di un nostro intervento militare
in Albania. In agosto sorgono gravi incidenti: il commesso
del Consolato italiano a Vienna prima, poi l'addetto militare
alla nostra Ambasciata sono accusati di spionaggio; e gli attacchi
della stampa sono così furibondi che l'addetto militare è costretto
a partire da Vienna.
</p>

<p>
Frattanto era scoppiata e si combatteva con varia fortuna la
guerra tra la Russia e la Turchia. Il 27 aprile l'Incaricato d'affari
russo, Nelidoff, con tutto il personale dell'Ambasciata, lasciava
Costantinopoli. Il giorno seguente l'esercito russo varcava
la frontiera turca; il 28 aprile la Camera rumena approvava una
convenzione con la Russia pel passaggio sul territorio del principato
delle truppe russe, e il 10 maggio il principe Carlo assumeva
il comando dell'esercito; il 20 maggio era proclamata
in Turchia la guerra santa, e la Rumania proclamava la propria
indipendenza e dichiarava la guerra ai turchi. I russi passavano
il Danubio il 22 giugno; il 5 luglio la loro avanguardia occupava
Tirnovo; il 19 luglio erano sconfitti a Plewna e il 30 a
Kassanyk. Poi, le sorti della guerra sembravano mutare; il 24
agosto il principe di Rumania assumeva il comando degli eserciti
russo e rumeno che investivano Plewna, il 28 Suleyman
pascià era battuto a Schipka.
</p>

<p>
Gravi avvenimenti si svolgevano anche in Francia, i quali
tenevano in grande apprensione tutta l'Europa. Il 4 maggio di
quell'anno 1877 la Camera francese aveva adottato un ordine
<span class="pagenum"><a id="Page_5"></a>[5]</span>
del giorno invitante il governo a valersi dei mezzi a sua disposizione
per reprimere le agitazioni clericali, e Giulio Simon, presidente
del Consiglio, lo aveva accettato. Ma il maresciallo Mac-Mahon,
presidente della Repubblica, il 16 maggio dirigeva al
Simon una lettera nella quale gli imponeva di spiegare il contegno
passivo da lui tenuto alla Camera e lo rimproverava di
non aver saputo conservare l'influenza necessaria a far trionfare
le sue idee. Il Ministero Simon si era dimesso; il giorno dopo
era già costituito il Ministero reazionario De Broglie-Fortou, nel
quale per la pressione del Mac-Mahon restò il duca Decazes, come
ministro degli Affari esteri. Nella seduta del 17 la Camera,
sulla proposta di Leone Gambetta, deliberava “di non poter
avere fiducia che in un gabinetto libero di agire e deciso a governare
secondo i principii repubblicani che soli possono assicurare
la tranquillità all'interno e la pace all'estero„.
</p>

<p>
Il 18 il presidente della Repubblica inviava un messaggio alla
Camera, nel quale, annunziando la proroga della Sessione, spiegava
la necessità della crisi ministeriale.
</p>

<p>
Allora la Sinistra del Senato pubblicava un manifesto al paese
per dichiarare provocata senza ragione la crisi; un altro manifesto
pubblicavano i deputati dell'Estrema Sinistra della Camera,
nel quale l'atto del 16 maggio e i posteriori venivano dichiarati
ingiusti e incostituzionali.
</p>

<p>
Il 29 maggio il ministro De Broglie spediva una circolare ai
Procuratori generali per invitarli a raddoppiare di vigilanza ed
energia e a fare osservare con fermezza le leggi proteggenti la morale,
la religione e la proprietà contro gli attacchi della stampa
e specialmente contro la diffusione di false notizie capaci di turbare
la pubblica opinione. Il 2 giugno veniva arrestato il presidente
del Consiglio municipale di Parigi per aver pronunziato
a St. Denis un discorso sedizioso contro il presidente della Repubblica.
Nello stesso giorno il ministro dell'Interno, Fortou, diramava
una circolare per ordinare severa sorveglianza sulle persone
che mettevano in circolazione giornali e libelli. L'8 giugno
il presidente del Consiglio municipale era condannato a quindici
mesi di carcere e a duemila franchi di multa. Il 17 giugno il
duca De Broglie leggeva al Senato un messaggio del presidente
della Repubblica invitante, conformemente all'art. V della legge
per l'ordinamento de' pubblici poteri, il Senato stesso a consentire
<span class="pagenum"><a id="Page_6"></a>[6]</span>
lo scioglimento della Camera. Lo scioglimento della Camera
era autorizzato il 22 giugno. Alla Camera, intanto, si votava un
ordine del giorno di sfiducia nel Ministero il 19 giugno, e il 21
veniva rifiutato il voto delle imposte, accordandosi solamente i
crediti supplementari al ministro della Guerra. Il 24 le Sinistre
della Camera e del Senato dichiaravano debito d'onore del paese
la rielezione dei deputati che avevano votato la sfiducia nel Ministero.
Infine, il 25 la Camera veniva sciolta, e il 22 settembre
i comizii erano convocati pel 14 ottobre.
</p>

<p class="pad2">
Nei gravi momenti che attraversava l'Europa, l'Italia non poteva
e non doveva rimanere inerte. Si doveva prevedere il caso
del trionfo del partito clericale in Francia, che avrebbe costituito
un pericolo serio e immediato per noi; inoltre, il contegno dell'Austria,
nelle sue relazioni con l'Italia, s'era fatto così irritato
e irritante, che appariva urgente la necessità di correre ai ripari;
infine, erano in vista, come conseguenza della guerra russo-turca,
mutamenti nella penisola balcanica, dei quali l'Italia non
poteva disinteressarsi.
</p>

<p>
Di ciò convinto e pensando che, giunta al potere, la Sinistra
dovesse imprimere anche alla politica estera un indirizzo nuovo,
prudente ma ardito e più rispondente all'importanza del nostro
paese in Europa e ai nostri legittimi interessi, Francesco Crispi
riuscì a farsi affidare la missione, della quale egli stesso rende
conto nelle pagine che seguono:
</p>

<div class="blockquote">
<p class="indr">
«Roma, 25 agosto 1877.
</p>

<p class="indl">
<i>Onorevolissimo Signore,</i>
</p>

<p>
Fin dall'anno 1861 il comm. Mancini proponeva a
S. E. il barone Ricasoli, allora presidente del Consiglio
dei Ministri, d'iniziare trattative presso i vari Governi
Europei allo scopo di concordare la stipulazione di un
Codice internazionale, destinato a regolare la condizione
giuridica dei cittadini dei rispettivi paesi ed i diritti
civili spettanti ai medesimi di fronte alle legislazioni
vigenti nei diversi Stati. A tale proposta, per le circostanze
dei tempi, non si potè allora dare alcun seguito.
Però il Governo italiano, ispirato a sentimenti di civiltà
e progresso, non esitava a sanzionare nel Codice Civile
del 1865, all'art. 3, il principio che lo straniero venga
ammesso a godere dei diritti civili attribuiti ai cittadini.
</p>

<p>
<span class="pagenum"><a id="Page_7"></a>[7]</span>
Però affinchè questo principio possa veramente esser
fecondo di utili e generali conseguenze, uopo sarebbe che
venga sanzionato dalle legislazioni degli altri Stati e reciprocamente
guarentito mediante accordi internazionali.
</p>

<p>
Il Governo del Re ha cercato in ogni modo di promuovere
la conclusione di simili accordi. Nell'anno 1867,
il comm. Mancini, avendo intrapreso un viaggio a Parigi,
Bruxelles e Berlino, si assumeva l'incarico di presentire,
in via ufficiosa, gli intendimenti di quei Governi
su questo grave argomento.
</p>

<p>
Le entrature di quell'insigne giureconsulto venivano
ricevute con favore, però gli avvenimenti impedirono
che si venisse ad alcuna pratica conclusione.
</p>

<p>
Poichè l'Eccellenza Vostra ora è in procinto di visitare
quelle capitali, Le sarei grato se nelle sue conversazioni
con i personaggi influenti e competenti, coi
quali si troverà in rapporti, Ella volesse indagare se quei
Governi siano disposti a riprendere le interrotte negoziazioni.
L'Eccellenza Vostra che tanta parte ha avuto
nella compilazione delle leggi che regolano i civili rapporti
in Italia, saprà meglio di chicchessia far risaltare
l'utilità delle proposte nostre.
</p>

<p>
Ringraziando anticipatamente l'Eccellenza Vostra dell'opera
Sua, colgo quest'occasione per rinnovarle i sensi
della mia alta considerazione.
</p>

<p class="indr">
<span class="smcap">Melegari</span>.
</p>

<p class="indl">
A sua Eccellenza<br />
il Sig. Comm. Crispi<br />
Presidente della Camera dei Deputati.»
</p>

<p class="pad2">
<i>Torino 26 agosto.</i> — Alle 11 antim. visita al Re.
</p>

<p>
&nbsp;&nbsp;&nbsp;» <span class="spaced1"><i>27 agosto.</i></span> — Alle 10 antim. altra visita al Re.
</p>

<p class="indr pad2">
«Torino, 27 agosto 1877.
</p>

<p class="indl">
<i>Mio caro Depretis,</i>
</p>

<p>
Siccome ti telegrafai, io partirò stasera alle 8,50.
Alla stazione incontrerò Bargoni,<a class="tag" id="tag1" href="#note1">[1]</a> il quale mi darà la
tua lettera.
</p>

<p>
S. M. mi fece chiamare e stetti con lui lungamente.
Era di buon umore, come al solito, quantunque Correnti
che lo vide stamane alle 8 mi abbia detto di averlo trovato
<span class="pagenum"><a id="Page_8"></a>[8]</span>
un po' conturbato. Egli nulla spera da una combinazione
in conseguenza della guerra d'Oriente. Crede
anche lui che sia tardi e che non vi sia posto per noi.
Nulladimeno mi raccomandò di fare tutto il possibile
onde vedere di entrarci con qualche profitto. Fu diverso
il suo linguaggio per l'altra operazione, cui realmente
mira il mio viaggio. Il re sente il bisogno di coronare
i suoi giorni con una vittoria per dare al nostro Esercito
la forza e il prestigio che in faccia al mondo gli
mancano. È linguaggio da soldato e lo comprendo. Aveva
lo stesso desiderio il povero Bixio, il quale è poi morto
così miseramente senza poter combattere un'ultima volta
per la gloria del nostro paese.
</p>

<p>
E il Re ha purtroppo ragione. Se nel 1866 i generali
non ci fossero mancati ed avessimo vinto nel Veneto e
nell'Adriatico, gli austriaci non oserebbero parlare e scrivere
di noi siccome fanno. L'Esercito Italiano avrebbe
in Europa quell'autorità che gli fa difetto, e la parola
d'Italia avrebbe una maggiore importanza presso i Gabinetti.
</p>

<p>
Ripariamo, se è possibile, il vuoto, e poichè ci credono
buoni diplomatici, facciamoci valere affinchè la
Patria nostra provi a coloro che non la rispettano abbastanza,
che essa è qualche cosa nel vecchio continente.
</p>

<p>
Ti scriverò appena potrò darti notizie, da Parigi. Se
per le questioni delle quali ti occupi hai bisogno di me,
scrivimi pure.
</p>

<p class="indr">
Il tuo dev.<sup>mo</sup>
<br />
<span class="smcap">F. Crispi</span>.»
</p>

<p class="pad2">
— Alle 8,50 pom. partenza per Parigi, dopo avere
ricevuto da Bargoni la seguente lettera di Depretis:
</p>

<p class="indl pad2">
<span class="smcap">“Presidenza del Consiglio
dei Ministri.</span>
</p>

<p class="indr">
Roma, addì 27 agosto 1877
</p>

<p class="indl">
<i>Eccellenza,</i>
</p>

<p>
Ho fatto conoscere a S. M. che V. E. si compiacque
di accettare l'incarico che le fu affidato dal Ministero
di riaprire trattative presso i governi delle principali
potenze al fine di far prevalere nelle rispettive legislazioni
i principii liberali sanciti nel Codice Civile italiano.
Profittando del viaggio all'estero dell'E. V. è desiderio
<span class="pagenum"><a id="Page_9"></a>[9]</span>
dell'Augusto nostro Sovrano che l'E. V. assuma una
missione speciale e confidenziale presso il governo di
S. M. l'Imperatore di Germania.
</p>

<p>
Il governo germanico, or non è molto, ha interpellato
il governo italiano intorno ad una più intima unione
dei due Stati, ed il Ministero degli Esteri d'Italia non
esitò ad esprimere la sua adesione al concetto di una
unione a comune difesa. Ora S. M., pienamente d'accordo
col sottoscritto, sente il bisogno di stringere in modo
più intimo i rapporti amichevoli dell'Italia con la Germania
e desidera che V. E. faccia conoscere a S. A. il
principe di Bismarck come sarebbe conveniente di addivenire
ad un accordo concreto e completo col mezzo di
un trattato di alleanza che fondandosi nei comuni interessi
provveda a tutte le eventualità. Gl'interessi italiani
possono essere offesi non solo dalla prevalenza del
partito oltramontano, ma anche dall'ingrandimento dell'Austria
coll'annessione di alcune provincie ottomane,
possibile conseguenza della guerra d'Oriente. È desiderabile
che i due governi si mettano d'accordo anche
su questo punto.
</p>

<p>
V. E. conosce pienamente i principii che informano
la politica italiana sia all'interno che all'estero, e sarebbe
superfluo rammentarli. La Germania e l'Italia non hanno
interessi contrari, e le due nazioni devono essere ugualmente
determinate a difendere l'edificio dell'unità nazionale
e delle politiche e civili libertà: per l'Italia lo
scopo principale è quello di preservare da ogni nemica
offesa i beni inestimabili che abbiamo acquistati, e i
principii sui quali è fondata la sua esistenza.
</p>

<p>
Procuri l'E. V. di esprimere e spiegare in via confidenziale
i desideri di S. M. e del suo governo a S. A. il
principe di Bismarck e di attestargli ad un tempo la
riconoscenza nostra per la benevolenza da lui costantemente
dimostrata all'Italia.
</p>

<p>
Aggradisca l'E. V. l'espressione della mia alta stima,
mentre mi dichiaro di V. E.
</p>

<p class="indr">
Dev.<sup>mo</sup> Obbl.<sup>mo</sup><br />
<span class="smcap">A. Depretis</span><br />
<i>Presidente del Consiglio dei Ministri</i>.
</p>

<p class="indl">
A S. E.<br />
Il Sig. Comm. F. Crispi<br />
Presidente della Camera dei Deputati<br />
<span class="smcap">Torino</span>.„
</p>

<p>
<span class="pagenum"><a id="Page_10"></a>[10]</span>
</p>

<p class="indr pad2">
«Parigi, 2 settembre 1877.
</p>

<p class="indl">
<i>Eccellenza,</i>
</p>

<p>
Ieri fui ricevuto dal Ministro degli Affari esteri. L'ora
tarda non mi permise di riferire immediatamente a V. E.
la lunga nostra conversazione, la quale versò su vari
argomenti riferentisi ai due paesi.
</p>

<p>
Il duca Decazes cominciò col ringraziarmi del contegno
nostro in occasione della interrogazione alla Camera
del deputato Savini. Risposi, che Camera e Governo
nulla fecero che non fosse stato il loro dovere, non potendo
certamente permettersi che alla tribuna italiana
si discutessero e si criticassero le cose interne della
Francia, ed espressi l'opinione ch'essi a Versailles avrebbero
fatto lo stesso per noi.
</p>

<p>
S. E. venne quindi discorrendo della necessità di un
accordo completo fra le due nazioni, e su questo punto
parlò lungamente sforzandosi di dimostrarmi come la
Francia non possa avere che sentimenti di amicizia per
noi. Al di là delle Alpi — S. E. disse — è una nazione
alla quale la Francia è legata da interessi economici,
morali e politici, e sarebbe un vero delitto conturbare
la necessaria armonia dei due popoli. Accennò intanto,
come ad un elemento di possibile dissidio, all'esistenza
fra noi di un partito ch'egli definì «prussiano», ma lo
fece con un tal garbo da lasciare intravedere il desiderio
che cotesta opinione non lasciasse una disaggradevole
impressione sull'animo mio.
</p>

<p>
Alla mia volta dichiarai subito che nel nostro paese
noi siamo Italiani; che tutti, senza distinzione di partito,
esclusi unicamente i clericali, non abbiamo altro
interesse che quello della nazione, e che sarebbe un errore
il presumere che potessimo o volessimo governarci
seguendo i consigli o ricevendo l'influenza di un governo
straniero qualunque. In quanto alla Francia, tutto ci
spinge a sentire per lei e praticare una sincera amicizia:
le tradizioni di civiltà, l'educazione, gli studi, le
leggi, i commerci ci uniscono alla medesima, e nulla sarà
fatto da parte nostra per rompere cotesto legame onde
sono naturalmente congiunte le due nazioni.
</p>

<p>
S. E. allora riprese dicendomi che non sapeva però
spiegarsi lo scopo dei nostri armamenti e sopratutto delle
<span class="pagenum"><a id="Page_11"></a>[11]</span>
fortificazioni di Roma state ordinate ultimamente; ritornò
quindi sull'argomento delle intenzioni affatto pacifiche
del suo Ministero ed affermò che in Francia nessuno
dei partiti possibili al governo commetterebbe la
follia di far guerra all'Italia. Sono passati i tempi — il
ministro soggiunse — in cui portavamo le nostre idee
con le armi negli altri paesi. Dopo i nostri disastri abbiamo
appreso che sono altre le vie da prendere onde
far valere nel mondo le proprie opinioni.
</p>

<p>
Su ciò sentii il bisogno di esplicare la condotta del
nostro governo e dissi che quanto si fa oggi da noi non
ha nulla di eccezionale. L'Italia ha bisogno di pace
perchè ha bisogno di compiere le sue riforme amministrative
e finanziarie, e di sviluppare e consolidare le
sue istituzioni pubbliche. In quanto all'esercito noi non
facciamo che trasformarne l'armamento e completarlo e
ci vogliono ancora molti anni per raggiungere cotesto
scopo. Le fortificazioni di Roma, poi, non sono un fatto
speciale, ma la parte di un complesso di disposizioni per
la difesa territoriale dello Stato. Ricordai che sin dalla
costituzione del Regno era stata nominata una commissione,
sotto la presidenza di S. A. R. il principe di Carignano,
coll'incarico di studiare un sistema di fortificazioni
il quale rispondesse alle nuove condizioni della
penisola. Dissi che cotesti studi furono già terminati,
che furono votate le somme necessarie dal nostro Parlamento
sin da parecchi anni addietro, ma che nulla
ancora fu fatto, essendo anzi tutt'ora integre le fortezze
elevate dai principi caduti con intendimenti e scopi contrari
all'attuale ordine di cose. Dimostrai quindi che le
fortificazioni di Roma entrano in cotesto piano generale
di difesa nazionale e conclusi che la Francia non ha
motivo di allarmarsene, coteste opere non essendo e non
potendo essere interpretate quale una dimostrazione
ostile contro di lei.
</p>

<p>
S. E. parve acchetarsi al mio ragionamento e poichè
lo vidi così ben disposto credetti propizia l'occasione di
portare la nostra conversazione sopra un altro argomento,
quello cioè dell'applicazione ai nostri concittadini,
nel territorio della Repubblica, delle disposizioni dell'art.
3 del nostro Codice Civile.
</p>

<p>
Spiegai lo scopo e le origini di cotesto articolo, ricordai
le trattative intavolate altra volta perchè ne fossero
<span class="pagenum"><a id="Page_12"></a>[12]</span>
accolti i principii in Francia, mercè una convenzione
internazionale, e finalmente accennai alla giurisprudenza
delle Corti Supreme le quali, per diritto di
ritorsione, cominciano ad applicare ai francesi in Italia
l'art. 14 del Codice Napoleone. Non omisi di dimostrare
che, allo stato, farebbe un ottimo effetto nel nostro paese
la stipulazione di un trattato che sanzionasse cotanto
progresso.
</p>

<p>
S. E. ascoltò con benevola attenzione e si dichiarò
pronto a trattare. Disse che avrebbe richiamato i precedenti
e li avrebbe studiati affinchè potessimo altra
volta ragionare consideratamente per venire ad una conclusione.
Anch'egli, il Ministro, sente il bisogno che
l'art. 3 del nostro Codice Civile sia ricevuto in Francia
in favore degli italiani e mi promise che metterebbe
tutta l'opera sua perchè la domanda fosse esaudita.
</p>

<p>
Dal discorso di S. E. appariva chiaramente il desiderio
di provare con nuovi atti che la Francia ci è e ci
sarà amica, ed a tal uopo mi parlò della sollecitudine
con la quale il suo governo aveva consentito alla sottoscrizione
del trattato di commercio. Mi disse che ci
saremmo nuovamente veduti.
</p>

<p>
Del contegno del duca Decazes e del complesso delle
sue parole, restai pienamente soddisfatto. Bisognerebbe
supporre che egli fosse un grande simulatore per dubitare
del suo linguaggio. Egli non fece che lodarsi del
nostro governo e del nostro popolo e parlò pieno di ammirazione
del nostro Re. Disse che noi abbiamo dato
prova di grande saggezza politica e che la nostra condotta
col Vaticano è stata corretta. Sul che sento il bisogno
di riferire a V. E. un'opinione manifestatami da
lui e la cui importanza non isfuggirà alla di lei sagacia:
il duca Decazes si disse convinto e mi dichiarò di averlo
ripetuto ai suoi colleghi, che alla morte del Papa il conclave
funzionerà nel Vaticano con tutta la pienezza
della sua libertà. Mi soggiunse che tale sarebbe pur l'avviso
del cardinal Guibert, dopo il di lui ritorno da
Roma.
</p>

<p>
Dopo ciò chiudo la lunga lettera con dirmi dell'E. V.
</p>

<p class="indr">
Il devot.<sup>mo</sup> aff.<sup>mo</sup> amico<br />
<span class="smcap">F. Crispi</span>.»
</p>

<p>
<span class="pagenum"><a id="Page_13"></a>[13]</span>
</p>

<p class="indr pad2">
«Parigi, 5 settembre 1877.
</p>

<p class="indl">
<i>Mio caro Depretis</i>,
</p>

<p>
Il 2 corrente ti spedii una mia ufficiale, alla quale
dà seguito, anzi complemento l'acclusa. L'ho scritta in
modo che tu volendo potrai, dopo averne preso copia,
consegnarla al ministro degli Affari esteri.
</p>

<p>
Lasciamo da parte le pastoie ufficiali e ragioniamo
da vecchi amici e patrioti.
</p>

<p>
Ho visto i principali uomini politici del paese, tra
cui il Gambetta,<a class="tag" id="tag2" href="#note2">[2]</a> col quale sono rimasto lungamente,
e il 3 corrente pranzai. Ho potuto quindi farmi un'esatta
opinione delle cose francesi e saperne, per quanto
possibile, le intenzioni.
</p>

<div class="figcenter"><a id="f13"></a>
  <img src="images/13.jpg" width="311" height="600" alt="Autografo riprodotto fotograficamente: lettera di Gambetta a Crispi." />
<p class="figlarge"><a href="images/13gr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Gambetta a Crispi.<a class="tag" href="#note2">[2]</a></p>
</div>

<p>
La Francia traversa una terribile crisi, di cui è difficile
prevedere la fine. Il Governo attuale rappresenta
una impercettibile minoranza, ma è ispirato da un comitato
bonapartista, audace e senza scrupoli, ed ha nel
suo seno un paio d'individui anch'essi audaci e senza
scrupoli.
</p>

<p>
I repubblicani si dicono sicuri della vittoria nelle
prossime elezioni generali e mi espressero la stessa opinione,
due giorni fa, alcuni conservatori, i quali dichiararono
francamente: <i>nous serons battus</i>. Dubito che coteste
convinzioni si mantengano dopo la morte avvenuta ier
<span class="pagenum"><a id="Page_14"></a>[14]</span>
l'altro del sig. Thiers, o per lo meno dubito che l'importanza
della vittoria possa essere tale quale si prevedeva
prima di cotesta morte fatale. Ma avvenga pure
la sconfitta del Governo, che ne verrà alla riunione
delle Camere?
</p>

<p>
Il sig. Thiers mi diceva nella nostra conferenza del
31 agosto che dopo quella riunione, Ministri e Presidente
della Repubblica si dimetteranno, e che le due Camere
allora, raccolte in Congresso nazionale, nomineranno un
nuovo Presidente. Gambetta precedentemente mi aveva
dette le stesse cose.
</p>

<p>
Avverrà lo stesso ora che, morto il Thiers, è mancato
il candidato sul quale avevano piena fiducia i conservatori
che avevano accettato la Repubblica? I repubblicani
rispondono di sì, e a leggere i giornali ne dedurrei
che dopo la perdita gravissima dal paese patita, tutto
procederà regolarmente e secondo i loro desideri.
</p>

<p>
Lo auguro, ma la mia fede è molto scossa.
</p>

<p>
E se Ministri e Presidente non si dimetteranno?
</p>

<p>
I repubblicani dichiarano che non voteranno i bilanci.
</p>

<p>
E se il Governo farà un colpo di Stato? Thiers non
lo temeva, e perchè l'esercito non si presterebbe e perchè
Mac-Mahon non n'è capace per povertà d'ingegno e di
mezzi personali. Gambetta soggiunge che, in caso di un
colpo di Stato, l'Esercito si scinderebbe in due e vi
potrà essere la guerra civile.
</p>

<p>
Comunque sia e quali possano essere gli avvenimenti,
consideriamo questi dal punto di vista italiano.
</p>

<p>
I republicani e i reazionari affermano che vogliono
essere amici con l'Italia e che nulla tenteranno contro
di lei. Credo ai primi, dubito dei secondi.
</p>

<p>
Dubito dei secondi perchè il Comitato ispiratore dell'Eliseo
è clericale, e il loro organo è il <i>Figaro</i>, che ha
tanto insultato il nostro paese e il nostro Re....
</p>

<p>
Non dirò che domani ci farebbero la guerra, perchè
tutti, senza eccezione, i partiti politici hanno una salutare
paura del principe di Bismarck, il quale essi credono
non ci lascerebbe soli. Certo però ne cercherebbero
l'occasione e coglierebbero il menomo pretesto per attaccare
brighe con noi.
</p>

<p>
E vedi quel che m'è avvenuto di constatare: in tutte
le classi del paese si è fatta radicare l'opinione che l'Italia
vuole fare la guerra alla Francia. L'ho combattuta
<span class="pagenum"><a id="Page_15"></a>[15]</span>
questa opinione in quanti me l'hanno manifestata, ma
ho dovuto riflettere che coloro che sono stati i primi a
divulgarla hanno avuto in animo di prepararsi il motivo
presso questo popolo per legittimare la guerra nel caso
che un giorno essi ci attaccassero. Il certo però è questo,
che i Francesi continuano i loro armamenti, e che
tutti gli stabilimenti privati fabbricano armi d'ogni genere
per questo Ministero della Guerra. Pensiamo dunque
ai casi nostri, e teniamoci pronti a tutte le eventualità.
</p>

<p>
Rispondimi a Londra per mezzo dell'Ambasciata, se
non altro perchè io sia sicuro che ti siano giunte le
mie lettere.
</p>

<p class="indr">
Tuo di cuore<br />
<span class="smcap">F. Crispi.</span>»
</p>

<p class="indr pad2">
«Parigi, 5 settembre 1877.
</p>

<p class="indl">
<i>Eccellenza</i>,
</p>

<p>
Prima di lasciar Parigi mi sento in dovere di darle
conto delle ulteriori mie pratiche con questo governo.
</p>

<p>
Il duca Decazes, l'indomani della nostra conferenza,
è venuto a rendermi la visita. Ero assente e non ci potemmo
quindi vedere. Quel giorno, era il 31 agosto, ero
andato a St. Germain-en-Laye dal sig. Thiers, il quale,
siccome l'Ec. V. ha potuto saperlo telegraficamente, è
morto ier l'altro.
</p>

<p>
Il ministro degli affari esteri avendo dovuto poi lasciar
Parigi, mandò un suo impiegato dal sig. Ressman,
primo segretario dell'Ambasciata italiana, onde disimpegnarsi
della promessa datami per le chieste trattative
in ordine all'art. 3 del nostro Codice Civile. Il Ressman
e il detto impiegato si videro il 2 settembre e discorsero
del suddetto argomento.
</p>

<p>
S. E. mi fece sapere che avendo esaminato ciò che
noi chiedevamo, dovette persuadersi che l'applicazione
dell'art. 3 del nostro Codice Civile agli italiani in Francia
non potrebbe farsi che con una riforma nella legislazione
di questo paese e che a ciò sarebbe necessaria
l'opera del Parlamento. Per ora di cotesta riforma non
saprebbero occuparsi; più tardi se ne potrebbe parlare,
ma a tal uopo converrebbe che l'Italia ne iniziasse le
trattative nelle vie ufficiali.
</p>

<p>
<span class="pagenum"><a id="Page_16"></a>[16]</span>
Il duca Decazes non è un simulatore, ma un uomo
debole. A quanto pare avrà parlato col signor De Broglie,
ministro di Giustizia, il quale presentemente ha
tutt'altro in mente che il Codice Civile.
</p>

<p>
Colgo quest'occasione per ripetermi ecc.
</p>

<p class="indr">
<span class="smcap">F. Crispi</span>.»
</p>

<p class="pad2">
<i>7 settembre.</i> — Colazione da Emilio de Girardin, rue La
Perouse 27, Champs Elisées. Visita alle Camere di Versailles.
Il Questore Baze.
</p>

<p>
<i>8 settembre.</i> — Funerali di Thiers.
</p>

<p>
<i>9 settembre.</i> — Da Garnier-Pagès. Henri Martin.
</p>

<p class="indr  pad2">
«Parigi 9 settembre.
</p>

<p class="indl">
<i>Caro Depretis</i>,
</p>

<p>
Ebbi ieri il tuo telegramma, il quale tradotto suona
così:
</p>

<p>
«Approvo completamente quanto hai fatto e credo
bene che senza recarti a Londra, ti rechi senz'altro a
Berlino.»
</p>

<p>
Martedì alle 3 di sera partirò per Berlino, dove giungerò
l'indomani alle 7,45 di sera. Se lo crederò necessario,
al mio ritorno passerò per Bruxelles e Londra.
Mi regolerò secondo il bisogno.
</p>

<p>
Sarei partito anche prima, se non fossi stato un po'
incomodato. Da otto giorni fui turbato in modo che ho
dovuto ricorrere al medico. Oggi sto meglio, e spero
che potrò fare comodamente il viaggio.
</p>

<p>
Qui ieri la giornata è passata tranquilla. Si temeva
che i funerali di Thiers avrebbero dato il pretesto a
qualche disordine. La calma del popolo fu veramente
ammirabile. Qualche grido di <i>vive la République, honneur
à Thiers, vive Gambetta</i>, e tutto procedette nell'ordine.
</p>

<p>
Se il parigino dimenticherà di correre alle barricate,
ma si condurrà ubbidiente alle leggi, la causa della libertà
trionferà in Francia, e sarà un pegno di pace per
l'Europa.
</p>

<p>
Ai funerali intervennero tutti i rappresentanti esteri,
<span class="pagenum"><a id="Page_17"></a>[17]</span>
ed anche il tuo amico, per ispeciale invito della Famiglia
Thiers.
</p>

<p>
Se vuoi scrivermi dirigi le lettere a Berlino all'ambasciata
italiana.
</p>

<p>
I miei omaggi alla tua signora e tu credimi
</p>

<p class="indr">
L'aff. tuo
<br />
<span class="smcap">F. Crispi</span>.»
</p>

<p class="pad2">
<i>9 settembre.</i> — Colazione da E. de Girardin. — Viene
Gambetta.
</p>

<p class="indr pad2">
«Parigi, 11 settembre 1877.
</p>

<p class="center">
<span class="smcap">a S. M. il Re d'Italia</span>.
</p>

<p class="indl">
<i>Sire!</i>
</p>

<p>
Prima di lasciar Parigi sento il dovere di dar conto
a V. M. della prima parte del mio viaggio, e per lo
meno di riferirle le impressioni che io ne porto.
</p>

<p>
Giunsi in questa città alle 6 pom. del 28 agosto, e
ne partirò domani. Vidi il ministro Decazes, ed i principali
uomini politici della Francia, dinastici e repubblicani.
</p>

<p>
Tutti rendono giustizia alla lealtà ed alla grande
saggezza di V. M., alla bontà ed alla prudenza del nostro
popolo. Tutti ritengono gli italiani dotati d'un gran
buon senso politico, fortunati di avere un Re il quale
ha saputo comprenderne le tendenze e che, in mezzo a
tante difficoltà, li ha mirabilmente condotti a buon porto.
Ma in fondo a questo splendido quadro appare un punto
nero, sul quale dev'essere richiamata la nostra attenzione.
</p>

<p>
I francesi diffidano di noi, ed al tempo stesso sospettano
che noi diffidiamo di loro.
</p>

<p>
Diffidano di noi, e più d'uno crede o finge di credere
che l'Italia ha l'intenzione di far la guerra alla Francia.
Lo stesso sig. ministro Decazes non espresse chiaramente
siffatta opinione, ma parlò con molto interesse
dei nostri armamenti e delle fortificazioni di Roma, e
parve considerare coteste fortificazioni come aventi uno
scopo anti-francese.
</p>

<p>
Ragionando col detto sig. ministro e con gli altri
<span class="pagenum"><a id="Page_18"></a>[18]</span>
signori che me ne avean tenuto discorso, dichiarai che
l'Italia ha bisogno di pace, e che riordinando l'esercito
e fortificandoci non abbiamo punto l'intenzione di far
la guerra, ma di provvedere ai mezzi di difesa del nostro
territorio.
</p>

<p>
«Il Re d'Italia» — ho detto e ripetuto — «fedele
ai trattati ed agli impegni internazionali, non ha dato
nè darà mai l'esempio di mancare al suo dovere, ma
forte del suo diritto esige solamente che sia rispettato».
</p>

<p>
I francesi sospettano che noi diffidiamo di loro, ed
a dileguare i dubbii che credono possano essere nell'animo
nostro, si sforzano a testimoniarci la migliore amicizia.
Il duca Decazes fu molto esplicito in tale argomento,
e mi disse e mi ripetè che nissuno dei partiti politici,
i quali possono pretendere al governo della cosa pubblica,
commetterebbe la follìa di far la guerra all'Italia.
Vi sono — egli soggiunse — i partiti estremi i quali
oserebbero tentarlo, ma costoro non hanno probabilità
di dominio, e poi non avrebbero alcun seguito nel paese.
</p>

<p>
A quali partiti S. E. accennasse, io non ho bisogno
di ricordarlo a V. M. Sono pur io dell'opinione del signor
ministro, che la Francia in questo momento non
li seguirebbe; ma nella storia di questo paese l'ignoto
è un mostro del quale dovremo temere, e siccome qui
non si può essere sicuri dell'indomani, la prudenza c'impone
di pensare ai casi nostri.
</p>

<p>
La Francia subisce una crisi la cui soluzione è ancora
incerta. Repubblicani e governativi si dicono sicuri
del fatto proprio e gli uni e gli altri usano i mezzi di
cui possono valersi onde riuscire vincitori.
</p>

<p>
Non mi occuperò dell'ipotesi del successo dei governativi.
Le conseguenze sono prevedibili: Mac-Mahon
andrebbe sino al 1880, cioè compirebbe il settennato, col
proponimento di chiedere nell'ultimo anno della sua presidenza
una revisione della costituzione in senso monarchico.
Esaminerò quindi il caso in cui la vittoria toccasse
ai repubblicani.
</p>

<p>
Se i repubblicani vincessero, quale sarebbe il contegno
di coloro che furono gli autori dell'atto del 16 maggio?
Faranno essi un colpo di Stato? E se lo tentassero e vi
riuscissero, chi ne raccoglierebbe i beneficii?
</p>

<p>
Il gabinetto è composto di orleanisti e bonapartisti,
e se tutti cospirano concordi per la distruzione della
<span class="pagenum"><a id="Page_19"></a>[19]</span>
repubblica, ciascuno dei due partiti lavora per il trionfo
della dinastia prediletta.
</p>

<p>
Nel paese però il partito, il quale ha maggiore vitalità
dopo il repubblicano è il bonapartista, il quale
parimenti è il più audace. Ma poco importa di ciò, e
siccome uno dei due bisogna che soccomba nel caso in
cui il colpo di Stato deve esser fatto, il più furbo dei
due saprà disfarsi del suo competitore.
</p>

<p>
Chiunque dei due vinca, e mettiamo che vincendo
possa assumere senza contrasti il governo della Francia,
dovrà il suo trionfo all'esercito ed al clero. L'esercito
ed il clero — essendo le due forze di cui si sarà valso
il vincitore — avranno delle pretese alle quali bisognerà
dar soddisfazione.
</p>

<p>
Quello che domanda il clero, tutti lo sanno: il ritorno
al passato, ed in questo è prima condizione il ristabilimento
del potere temporale del papa. L'esercito
alla sua volta vorrà rifare con qualche vittoria il prestigio
perduto nell'ultima guerra con la Germania.
</p>

<p>
È facile il comprendere che il terreno che meglio
conviene alla reazione, e nel quale essa crede trovar
facile successo, è l'Italia nostra.
</p>

<p>
Coteste mie congetture svanirebbero, qualora la Francia
abbandonasse le sue male abitudini, giungesse a costituire
un regime di libertà, e smettesse per sempre il
brutto giuoco delle rivoluzioni e dei colpi di Stato, dai
quali nulla può sorgere di stabile e duraturo, la violenza
ai tempi nostri non potendo essere buona arte di regno.
Noi però dobbiamo regolarci e provvedere come se fosse
possibile l'attuazione delle ipotesi da me contemplate.
Guai, se un mutamento di governo in Francia non ci
trovasse pronti a difendere il trono italiano e l'indipendenza
nazionale!
</p>

<p>
Non nascondo a V. M. che i repubblicani ritengono
impossibile un colpo di Stato. Essi son d'avviso che a
Mac-Mahon mancherebbero l'ingegno ed i mezzi morali
per un atto così audace, e che l'esercito non si presterebbe
a tanto. Era pur di cotesto avviso il signor Thiers che
vidi il 31 agosto, cioè tre giorni prima della sua morte
e che mi parlò con molta devozione di V. M.
</p>

<p>
Dopo tutto quello che le ho rassegnato ho adempiuto
al mio ufficio. Nei 29 anni di regno, V. M. ha saputo
con la sua intelligenza e col suo coraggio superare difficoltà
<span class="pagenum"><a id="Page_20"></a>[20]</span>
più gravi di quelle da me prevedute, ed ha saputo
evitare pericoli di maggiore entità. Il suo senno,
la sua esperienza le suggeriranno quello che converrà
fare in previsione degli avvenimenti, intesi i consiglieri
responsabili della Corona.
</p>

<p>
Mi permetta ora, Sire, che chiuda la presente, dicendomi
con tutta devozione e con affettuoso rispetto
della M. V.
</p>

<p class="indr">
L'umilissimo, obblig. servitore
<br />
<span class="smcap">F. Crispi</span>.»
</p>

<p class="pad2">
<i>12 settembre.</i> — Partenza per Berlino, via Bruxelles,
alle 2,45 pom. Pernotto a Bruxelles.
</p>

<p>
<i>14 settembre.</i> — Arrivo a Berlino alle 7 ant.
</p>

<p>
Alle 12 e mezzo visita al barone Holstein, del Ministero
degli Affari esteri, e quindi al conte di Bülow, segretario
di Stato.
</p>

<p>
Il conte di Launay, ambasciatore d'Italia, viene a
trovarmi alle 3 ½.
</p>

<p>
Visitiamo il <i>Reichstag</i>; scrivo al presidente Bennigsen<a class="tag" id="tag3" href="#note3">[3]</a>.
</p>

<p>
<i>15 settembre.</i> — Rodolfo di Bennigsen telegrafa da
Hannover: «Je viendrai cette nuit Berlin pour avoir
l'honneur et le plaisir d'être avec vous».
</p>

<p>
Vado insieme a di Launay da Leonhardt, ministro
di Giustizia del regno di Prussia, il quale ci manda per
competenza da Friberg, presidente della Commissione
germanica di giustizia. Parlo a questi dell'adozione in
Germania dell'art. 3 del Codice Civile italiano. Egli sarebbe
lietissimo di accoglierlo; ma soltanto Bismarck è
in grado di superare le difficoltà.
</p>

<p>
Parto alle 8 pom. per Monaco di Baviera, dalla stazione
di Anhalt. A mezzanotte sono a Lipsia.
</p>

<p>
<i>16 settembre.</i> — Sono a Monaco alle 12,30. Parto all'una
e mezza per Salisburgo, dove pernotto all'albergo
d'Europa.
</p>

<p>
<span class="pagenum"><a id="Page_21"></a>[21]</span>
<i>17 settembre.</i> — Alle 9,45 ant. per Lend. Di là a Gastein,
dove arrivo alle 6.
</p>

<p>
Wildbad, la città dei bagni, siede in cima alla vallata
di Gastein, sul versante orientale del monte. Ivi
è una sorgente di acque minerali, alle quali molti ricorrono
per guarirsi dal torpore delle membra e dalla
inerzia dei nervi. Ogni anno vi arrivano più di 3000 forestieri
a cercarvi salute. Ordinariamente, le persone che
vi convengono appartengono alle alte classi sociali.
</p>

<p>
Il monte dà origine al fiume <i>Ache</i>, il quale esce furioso
da profondi crepacci, precipitandosi con due splendide
cascate l'una sotto l'altra. Fino a pochi anni addietro,
la più parte delle case di Wildbad erano di legno.
Dopo che l'imperatore di Germania ed il suo Gran Cancelliere
preferirono i bagni di quel luogo, vi sorsero
begli edifici e magnifiche ville.
</p>

<p>
Giunsi a Wildbad alle 6 p.m. e ne avvisai il principe
di Bismarck, mandandogli una carta da visita, e,
immediatamente dopo, un biglietto così concepito:
</p>

<p class="indr">
«Hotel Straubingen, h. 6.40 du soir.
</p>

<p class="indl">
<i>Altesse</i>,
</p>

<p>
Dans le doute que vous n'avez pas encore reçu ma
carte, je vous écris ces quelques lignes pour vous prier
de vouloir bien me fixer l'heure dans la quelle je pourrais
avoir l'honneur de vous voir.
</p>

<p>
En attendant etc.»
</p>

<p class="pad2">
Il principe di Bismarck mandò subito a scusarsi per
mezzo del suo segretario, che egli non poteva venir di
persona per la sua malferma salute e che mi avrebbe
all'istante medesimo ricevuto.
</p>

<p>
Il principe di Bismarck dimora alla destra del fiume
in una modesta casa di proprietà dello Straubingen che
raggiungemmo in pochi minuti. Mi fecero salire al primo
piano. Il principe era nel suo gabinetto, il cui uscio dà
sul pianerottolo rimpetto alla scala. Nella camera erano
poche sedie, un tavolo, una magnifica stufa di porcellana
e, sdraiato a poca distanza dal padrone, un superbo cane.
Sul tavolo era una piccola pistola col manico bianco.
</p>

<p>
Aperta la porta, il principe si levò in piedi e mi
venne incontro offrendomi la mano.
</p>

<p>
<span class="pagenum"><a id="Page_22"></a>[22]</span>
— Sono lieto, Altezza, di poter fare la vostra personale
conoscenza.
</p>

<p>
— Noi ci conosciamo da molto tempo!
</p>

<p>
— Sì, Altezza, oggi però ho il bene di vedervi la prima
volta e di potervi stringere la mano.
</p>

<p>
Essendo venuto in Germania, io non potevo partirne
senza avervi recato i saluti del mio Re; e vi ringrazio
cordialmente di avermi concesso di venirvi a trovare
sin qui.
</p>

<p>
— Che notizie mi portate d'Italia? Siete stato in
Francia? Che dicono a Parigi?
</p>

<p>
— In Roma si è preoccupati per le probabilità d'una
guerra nel caso che nelle prossime elezioni politiche in
Francia vinca il partito reazionario. E poi non si è sicuri
dell'Austria, il cui contegno non è punto amichevole
verso il nostro governo.
</p>

<p>
Voi ci avete fatto dire dal barone Keudell che vorreste
stringere sempre più col nostro paese legami di
amicizia, e pertanto io son venuto d'ordine del Re a
parlarvi di parecchie cose.
</p>

<p>
La primissima è d'interesse tutto particolare per l'Italia
e la Germania, le altre di natura affatto internazionale.
</p>

<p>
Comincio da quella che riguarda noi e voi.
</p>

<p>
Io non so se bisognerà ritoccare il nostro trattato
di commercio del dicembre 1865. Sono però convinto che
con l'apertura del Gottardo le relazioni fra i nostri paesi
saranno più frequenti e che in conseguenza sarà utile
di mettere i cittadini delle due parti in condizioni tali
che non trovino ostacoli nei commerci ed in tutti gli
atti della vita privata. A tale scopo il mio governo vorrebbe
che Vostra Altezza accettasse un trattato mercè
cui i tedeschi in Italia e gli italiani in Germania fossero
in uno stato di vera uguaglianza coi nazionali nello
esercizio dei diritti civili.
</p>

<p>
Andiamo ora agli argomenti di maggiore interesse
e sui quali mi spiegherò in poche parole.
</p>

<p>
Io sono incaricato di chiedervi se voi siete disposto
a stipulare con noi un trattato di alleanza eventuale,
nel caso che fossimo costretti a batterci con la Francia
o con l'Austria.
</p>

<p>
Il mio Re vorrebbe inoltre mettersi d'accordo con
l'Imperatore per la soluzione della questione orientale.
</p>

<p>
<span class="pagenum"><a id="Page_23"></a>[23]</span>
— Accetto di tutto cuore la proposta per un trattato
che metta gli italiani in Germania e i tedeschi in Italia
allo stesso livello dei nazionali e che per gli uni e per
gli altri vi sia una perfetta uguaglianza nello esercizio
dei diritti civili. Non posso però farlo senza averne prima
parlato ai miei colleghi. Un trattato di tal genere mi
conviene, perchè sarebbe una pubblica manifestazione
del nostro accordo con l'Italia.
</p>

<p>
Andiamo al resto.
</p>

<p>
Voi conoscete le nostre intenzioni. Se l'Italia fosse
attaccata dalla Francia, la Germania si riterrebbe solidale
e si unirebbe a voi contro il comune nemico. Per
un trattato a codesto fine potremo intenderci. Giova,
però, sperare che la guerra non si renderà necessaria
e che potremo mantenere la pace. La repubblica non
può vivere in Francia che essendo pacifica; e se tale
non fosse, correrebbe rischio di perdersi. A mio avviso
la guerra sarebbe solamente possibile nel caso d'un ritorno
della monarchia.
</p>

<p>
Le dinastie, in quel paese, sono per necessità clericali,
e perchè il clero vi è irrequieto e potente, e perchè
i Re, onde illudere le plebi, hanno bisogno di essere
battaglieri, ne viene per conseguenza ch'essi son costretti
ad attaccar lite coi vicini. È stato sempre così in tutti
i tempi, e ne troverete esempi a cominciare dal regno
di Luigi XIV.
</p>

<p>
Per l'Austria la posizione è tutta diversa. Io non
oso supporre il caso che essa ci possa essere nemica; e
vi dirò francamente che non voglio neanche prevedere
codesta eventualità.
</p>

<p>
Domani dovrò trovarmi col conte Andrássy, e parlando
con lui voglio in fede mia assicurarlo che non
ho impegni con alcuno e che gli sarò amico.
</p>

<p>
La guerra russo-turca è proceduta contrariamente
ad ogni previsione, e però l'Austria non ha avuto bisogno
di passare la frontiera. Spero che questo bisogno
non verrà, e che la lotta sarà limitata fra i due combattenti
e potrà rimanere localizzata.
</p>

<p>
Noi teniamo a che l'Austria e la Russia siano amiche
e cerchiamo di mantenerle tali.
</p>

<p>
Si possono discutere le varie ipotesi secondo le quali
convenga risolvere la questione d'Oriente, e si possono
anche determinare certi criteri onde procedere d'accordo.
<span class="pagenum"><a id="Page_24"></a>[24]</span>
Bisogna però convenire che l'esercito russo non è stato
fortunato fin oggi e che ci è ignoto per ora quale possa
essere la fine della guerra.
</p>

<p>
Lo Czar deve fare grandi sforzi ancora. Se l'esercito
russo ritornasse sconfitto, lo Czar potrebbe avere fastidi
in casa sua.
</p>

<p>
Comunque sia è un affare che lo riguarda, anzi dovrò
confessarvi, che in cotesta questione d'Oriente, la Germania
non ha interesse alcuno, e per noi qualunque soluzione
la quale non turbi la pace europea, sarà sempre
accettata.
</p>

<p>
— Ammiro la vostra franchezza, e vi dico che se
fossi al vostro posto non parlerei diversamente.
</p>

<p>
Resta, dunque, inteso che faremo una convenzione
per assicurare ai tedeschi in Italia ed agli italiani in
Germania l'esercizio dei diritti civili, come ne godono i
nazionali. Potrebbe alla convenzione servir di base l'articolo
3.º del Codice Civile italiano, il quale accorda questo
beneficio agli stranieri.
</p>

<p>
Siamo pure d'accordo per quanto si riferisce alla
Francia.
</p>

<p>
Permettetemi ora, pel resto, che io vi sottoponga alcune
domande:
</p>

<p>
Credete voi che l'Austria vi sarà sempre amica? Per
ora essa ha bisogno di voi, dovendo riparare ai danni
patiti al 1866 e voi soli potendo assicurarle la pace senza
la quale essa non potrebbe riordinare le sue finanze e
ricostituire il suo esercito. Ma l'Austria non può dimenticare
il passato, nè può vedere di buon occhio il nuovo
imperatore di Germania.
</p>

<p>
Voi dite che la Germania non ha alcun interesse
nella questione d'Oriente. Sia pure. Devo, intanto, ricordarvi
che il Danubio per una buona parte è fiume
tedesco; esso tocca Ratisbona e vanno per la via del
Danubio le merci tedesche al Mar Nero.
</p>

<p>
Noi italiani non possiamo essere disinteressati come
voi nella soluzione della questione d'Oriente. Le voci
che corrono ci fanno temere che noi ne saremo danneggiati.
Se le grandi Potenze stabiliranno d'accordo di
astenersi da ogni conquista nelle Provincie balcaniche
e converranno che il territorio tolto ai turchi dev'essere
lasciato alle popolazioni del luogo, noi nulla avremo a
ridire. Vuolsi però che la Russia, per assicurarsi l'amicizia
<span class="pagenum"><a id="Page_25"></a>[25]</span>
dell'Austria, abbia offerto a questa la Bosnia e la
Erzegovina. Or l'Italia non potrà permettere che l'Austria
occupi quel territorio.
</p>

<p>
Voi lo sapete: al 1866 il regno d'Italia rimase senza
frontiere dalla parte delle Alpi orientali. Se l'Austria
ottenesse nuove provincie, le quali la rinforzassero nello
Adriatico, il nostro paese resterebbe stretto come entro
una tenaglia e sarebbe esposto ad una facile invasione
tutte le volte che ciò convenisse al vicino impero.
</p>

<p>
Voi dovreste aiutarci in questa occasione. Noi siamo
fedeli ai trattati e nulla vogliamo dagli altri. Voi dovreste
domani dissuadere il conte Andrássy da ogni desiderio
di conquiste nel territorio ottomano.
</p>

<p>
— L'Austria segue una buona politica, ed io devo
credere che vi persisterà. Un solo caso vi potrebbe essere
che valga a rompere ogni accordo tra l'Austria e
la Germania ed è una differenza nella politica dei due
governi in Polonia.
</p>

<p>
In Polonia esistono due nazioni: la nobiltà ed il contadiname
(<i>la noblesse et le paysan</i>), di natura ed abitudini
diverse. La prima è irrequieta, faziosa; il secondo è tranquillo,
laborioso, sobrio. L'Austria accarezza la nobiltà.
</p>

<p>
Se scoppiasse un movimento polacco, se l'Austria lo
aiutasse, noi dovremmo opporci. Noi non possiamo permettere
la ricostituzione di un regno cattolico alle nostre
frontiere. Sarebbe la Francia del Nord. Oggi, ne
abbiamo una; allora avremmo due Francie, le quali naturalmente
sarebbero alleate e noi saremmo in mezzo
a due nemici.
</p>

<p>
La risurrezione della Polonia ci nuocerebbe anche
per altri motivi; essa non potrebbe avvenire senza la
perdita di una parte del nostro territorio. Ora noi non
possiamo rinunziare a Posen e a Danzica, perchè l'impero
tedesco resterebbe scoperto dalla parte dei confini
russi e perderebbe i suoi sbocchi nel Baltico.
</p>

<p>
L'Austria sa che non può ritornare indietro e sa che
noi siamo amici leali. Essa è in una buona via e non
ha interesse di abbandonarla. Se mutasse, se si facesse
protettrice del cattolicismo, muteremmo anche noi, ed
allora, per conseguenza, saremmo con l'Italia. Per ora
nulla ci dà a credere che questo avvenga.
</p>

<p>
Non cerchiamo coi sospetti di dar pretesto a che l'Austria
cangi politica. Vi sarà sempre tempo a provvedere.
</p>

<p>
<span class="pagenum"><a id="Page_26"></a>[26]</span>
Il Danubio non ci riguarda. Esso è navigabile da
Belgrado in poi; a Ratisbona non vi sono che alcune
zattere (<i>quelques radeaux</i>).
</p>

<p>
L'Austria al 1856, nel Congresso di Parigi, per suo
proprio interesse trascurò la Confederazione germanica
nella Commissione pel Danubio ed in verità non ce ne
era bisogno. L'Austria fa i suoi commerci per la via di
Trieste e di Amburgo.
</p>

<p>
La Bosnia, come tutta la questione orientale, non
tocca gli interessi tedeschi. Se potesse esser causa di
dissidi tra l'Austria e l'Italia ce ne dorrebbe, perchè
vedremmo combattersi due amici, che vogliamo siano
in pace.
</p>

<p>
Del resto, se l'Austria prenderà la Bosnia, l'Italia si
prenda l'Albania o qualche altra terra turca sull'Adriatico.
</p>

<p>
Io spero che le relazioni del vostro governo con quello
di Vienna diverranno amichevoli e col tempo anche cordiali.
Nulladimeno, se v'impegnaste contro l'Austria me
ne dorrebbe, ma non faremmo la guerra per questo.
</p>

<p class="pad2">
A questo punto si apre la porta ed entra il conte
Erberto di Bismarck con un fascio di telegrammi. Egli
li dà al padre, il quale, dopo averli letti, ordina le relative
risposte e l'altro se ne parte.
</p>

<p>
Quasi immediatamente dopo si presenta la principessa
di Bismarck, la quale porta al marito una limonata minerale.
</p>

<p>
Mi alzo ed egli:
</p>

<p>
— Mia moglie.
</p>

<p>
Presento alla signora i miei complimenti. Il Principe
beve e la Principessa esce. Rimasti di nuovo soli riprendo
la parola.
</p>

<p class="pad2">
— Comprendo il vostro contegno verso la Corte di
Vienna e lo rispetto.
</p>

<p>
Permettetemi, però, di farvi osservare che l'unità germanica
non è ancora compita. Dal 1866 al 1870 avete
fatto miracoli, ma avete molte popolazioni tedesche fuori
del territorio dell'impero e certamente presto o tardi
saprete attirarle a voi.
</p>

<p>
A voi non dispiace il territorio austriaco. Voi venite
qui ogni anno, e Gastein, che segna con le Alpi la vera
<span class="pagenum"><a id="Page_27"></a>[27]</span>
frontiera della Germania, ha per me un significato; può
essere anche una predizione....
</p>

<p>
— Ah! no, voi v'ingannate. Io son venuto qui anche
prima del 1866. E poi ascoltate:
</p>

<p>
Noi abbiamo un grande impero da governare, un impero
di 40 milioni di abitanti, con vaste frontiere. Esso
ci dà molto da fare, e non vogliamo, per ambizione di
nuove conquiste, rischiare quello che abbiamo. L'opera
alla quale ci siamo dedicati assorbe la nostra mente ed
il nostro tempo.
</p>

<p>
Noi abbiamo molte difficoltà da superare. Il Re, alla
sua età, non può ricevere grandi scosse. Ha fatto moltissimo
per la Germania e bisogna che riposi.
</p>

<p>
Abbiamo, nel nostro territorio, parecchi principi cattolici,
una regina cattolica ed anche francese, un clero
irrequieto che a tener tranquillo bisogna sottoporre a
leggi speciali. Noi siamo interessati al mantenimento
della pace. Se ci offrissero qualche provincia cattolica
dell'Austria, la rifiuteremmo.
</p>

<p>
Ci venne imputato che vogliamo l'Olanda e la Danimarca.
</p>

<p>
Che mai ne faremmo? Abbiamo abbastanza popolazioni
non tedesche, per non doverne volere delle altre.
Con l'Olanda siamo in buoni termini e con la Danimarca
le nostre relazioni non sono cattive. Finchè sarò
ministro sarò con l'Italia, ma pur essendo vostro amico
non intendo romper con l'Austria.
</p>

<p>
Al 1860, io mi trovava a Pietroburgo, ma ero con
voi di cuore. Seguendo i vostri successi, n'ero contentissimo,
perchè i vostri successi convenivano alle mie idee.
</p>

<p>
Dopo tutto ciò dovrò ripetervi che noi desideriamo
voi siate amici dell'Austria. Nella soluzione della questione
d'Oriente, si può trovare un accordo, prendendo
voi in compenso una provincia turca dell'Adriatico, qualora
l'Austria prendesse la Bosnia.
</p>

<p>
— Una provincia turca sull'Adriatico a noi non basta,
non sapremmo che farne.
</p>

<p>
Noi verso l'Oriente non abbiamo frontiere; l'Austria
è al di qua delle Alpi e può entrare nel regno quando
a lei piaccia. Noi nulla vogliamo dagli altri; saremo
fedeli ai trattati, ma vogliamo essere sicuri in casa
nostra.
</p>

<p>
Parlatene al conte Andrássy.
</p>

<p>
<span class="pagenum"><a id="Page_28"></a>[28]</span>
— No, non voglio toccare la questione della Bosnia
e molto meno quella delle vostre frontiere orientali. Lasciamole
per ora. Io non voglio trattare argomenti che
possono dispiacere al conte Andrássy, perchè voglio tenermelo
amico.
</p>

<p>
— Va bene; fate come meglio credete.
</p>

<p>
Ora ditemi un poco.
</p>

<p>
Voi tenete alla pace e sperate che questa possa
durare.
</p>

<p>
Abbiamo trattato l'ipotesi che in Francia possa vincere
il partito reazionario e che possa ritornarvi la monarchia.
Contro questo avvenimento, abbiamo convenuto
che bisogna provvedere.
</p>

<p>
Ma facciamo un'altra ipotesi:
</p>

<p>
Se dalle elezioni generali in Francia riuscissero vincitori
i repubblicani, non potreste trovare il modo d'intendervi?
</p>

<p>
Questa domanda non ve la fo a caso.
</p>

<p>
Io vidi a Parigi il deputato Gambetta, il quale ha
molta influenza nel suo paese. Abbiamo discorso a lungo
sulle condizioni politiche della Francia e sulla necessità
della pace europea, anche pel consolidamento della repubblica.
Io non gli nascosi che sarei venuto da voi ed
egli mi manifestò il desiderio di un accordo con voi e
volle che io ve ne parlassi.
</p>

<p>
Io comprendo che un'alleanza tra la Francia e la
Germania non è ancora possibile, perchè gli animi in
quel paese sono troppo inaspriti <i>(aigris)</i> dopo le sconfitte
patite. Ma havvi un punto sul quale potreste intendervi,
e l'Italia vi seguirebbe; è quello del disarmo.
</p>

<p>
— Un'alleanza con la Francia repubblicana sarebbe
senza scopo per noi.<a class="tag" id="tag4" href="#note4">[4]</a> Il disarmo dei due paesi non sarebbe
possibile. Questo argomento prima del 1870 fu
trattato con l'imperatore Napoleone, e dopo tanto discutere
fu provato che il concetto di un disarmo non
può riuscire nella pratica. Non furono trovati ancora
nel dizionario i vocaboli che fissino i limiti del disarmo
e dell'armamento. Le istituzioni militari sono diverse
<span class="pagenum"><a id="Page_29"></a>[29]</span>
nei varii Stati, e quando avrete posto gli eserciti sul
piede di pace, non potrete dire che le nazioni, le quali
hanno aderito al disarmo, siano in eguali condizioni di
offesa e di difesa. Lasciamo questo argomento alle Società
degli amici della pace.
</p>

<p>
— E allora limitiamoci al trattato di alleanza pel
caso che la Francia ci attacchi.
</p>

<p>
— Prenderò gli ordini dell'Imperatore per trattare
in via ufficiale un'alleanza eventuale.
</p>

<p class="pad2">
L'ora essendo tarda ed essendo esauriti gli argomenti
che dovevo trattare, mi levai per congedarmi.
</p>

<p>
— Resterete ancora a Gastein? — chiese il Principe.
</p>

<p>
— No, Altezza. Ogni permanenza in questi luoghi
sarebbe inopportuna. Non ho dato il mio nome nè all'albergo
di Europa a Salisburgo, nè qui all'albergo Straubingen.
</p>

<p>
— Allora, arrivederci.
</p>

<p>
— Arrivederci.
</p>

<p>
<i>18 settembre.</i> — Alle 9 ¾ del mattino lasciai Wildbad-Gastein,
prendendo posto in un carrozzino, il quale in
tre ore mi portò a Lend. Il treno non era ancora giunto
e bisognò attendere qualche ora alla stazione.
</p>

<p>
Cotesta di Lend è la ferrovia che viene dal Tirolo
e conduce in Germania. Alle 2 p. partimmo; alle 5 p. eravamo
a Salisburgo e a Monaco alla mezzanotte. — Scesi
all'albergo delle <i>Quattro Stagioni</i>.
</p>

<p>
<i>Monaco di Baviera, 19 settembre.</i> — È a Monaco un
Inviato straordinario e ministro plenipotenziario del
Re d'Italia. In verità io non comprendo perchè debba
tenersi una rappresentanza diplomatica in Baviera. Dopo
la costituzione del grande impero, i principotti tedeschi
non hanno più voce in capitolo nella politica europea.
I trattati si fanno a Berlino ed il Gran Cancelliere pensa
ed agisce nell'interesse di tutti i popoli e di tutti gli
Stati tedeschi.
</p>

<p>
La legazione a Monaco è tenuta dal conte Rati-Opizzoni.
Il suo ufficio è una vera «sine cura». Ancora
non ha casa e vive in albergo, dove lo trovai. Il foglio
prediletto che a lui giunge d'Italia, è l'<i>Unità Cattolica</i>.
</p>

<p>
Da Monaco telegrafai al Re e al presidente del Consiglio
<span class="pagenum"><a id="Page_30"></a>[30]</span>
i risultati del mio colloquio col principe di Bismarck.
</p>

<p>
Al Re, col quale avevo la cifra in francese, scrissi così:
</p>

<p>
«J'ai parlé avec Bismarck. Il accepte traiter alliance
défensive et offensive dans le cas où la France nous
attaque. Il prendra les ordres de S. M. l'Empereur pour
traiter officiellement.
</p>

<p>
«Je retourne à Berlin, toujours aux ordres de V. M.».
</p>

<p>
Il dispaccio all'on. Depretis fu nei termini seguenti:
</p>

<p>
«Ebbi a Gastein conferenza due ore con Bismarck.
Accetta trattare alleanza eventuale, qualora Francia
attacchi. Accetta art. 3 Codice Civile quale dimostrazione
politica. Rifiuta trattato eventuale contro l'Austria. Questione
Orientale non tocca interessi Germania. Prenderà
ordini dell'Imperatore onde trattare ufficialmente. — Scrivimi
Berlino».
</p>

<p>
Alle 3 ¼ p. sono partito da Monaco. Il conte Rati-Opizzoni
ebbe la cortesia di accompagnarmi alla stazione.
</p>

<p>
<i>Berlino, 20 settembre.</i> — Arrivo a Berlino alle 7,45.
Trovo una lettera del dottor Giovanni Valeri, professore
di lingua e letteratura italiana della principessa imperiale
Vittoria, moglie del principe Federico Guglielmo,
erede del trono germanico. Il Valeri, che era venuto personalmente
all'albergo nella mia assenza, mi scrive che
avrebbe a parlarmi di qualche cosa d'importante e però
chiede di vedermi. Lascia il suo indirizzo: Deutsch Haus — Potsdam.
</p>

<p>
Gli telegrafo che poteva venire in giornata, in quella
ora che a lui sarebbe parsa opportuna.
</p>

<p>
Verso le 11 ant. gli onorevoli Ludwig Loewe e Federico
Dernburg, deputati al Reichstag, vengono a nome
dei colleghi e dei membri del Landtag a manifestare il
loro desiderio di tenere un banchetto parlamentare per
me. Consento, lasciando ai medesimi la scelta del giorno.
</p>

<p>
Il Loewe è progressista, il Dernburg è del partito
nazionale-liberale.
</p>

<p>
Il conte di Launay viene a visitarmi e mi reca due
telegrammi del Re. Annunzio al nostro ambasciatore
<span class="pagenum"><a id="Page_31"></a>[31]</span>
che il principe di Bismarck aveva accolta favorevolmente
la proposta di un trattato che accordi ai cittadini italiani
in Germania l'esercizio dei diritti civili alle uguali
condizioni dei nazionali.
</p>

<p>
I telegrammi del Re sono uno del 17, in risposta
alla mia lettera da Parigi dell'11 settembre, e l'altro del
20, in risposta al mio dispaccio da Monaco.
</p>

<p>
Il primo è così concepito:
</p>

<p>
«Merci pour votre lettre, qui m'a fait beaucoup de
plaisir parce que je vois que vos idées sont parfaitement
d'accord avec les miennes. Je remarque cependant que
vous ne me parlez pas des aspirations ministerielles.
</p>

<p>
«Faites moi le plaisir de me télégraphier si je dois
écrire quelque chose au prince de Bismarck, ou si vous
ferez de vous-même sans moi. Je vous souhaite bonne
réussite dans tout et je me fie entièrement dans votre
expérience et habileté. Bien des amitiés
</p>

<p class="indr">
<span class="smcap">Victor Emmanuel</span>.»
</p>

<p>
Il secondo telegramma è del seguente tenore:
</p>

<p>
«Je vous remercie. Tachez d'avoir quelque document
positif pour pouvoir traiter.
</p>

<p class="indr">
<span class="smcap">Victor Emmanuel</span>.»
</p>

<p>
L'onorevole Depretis non si affrettò a rispondere al
mio dispaccio da Monaco, talchè dovetti sollecitarlo. Ed
allora egli, la sera del 20, telegrafò:
</p>

<p>
«Ricevuto ieri tuo dispaccio».
</p>

<p>
Gli scrivo la seguente lettera nella quale gli fo una
narrazione del mio colloquio col principe di Bismarck:
</p>

<p class="indr">
«Berlino, 20 settembre 1877.
</p>

<p class="indl">
<i>Caro Depretis</i>,
</p>

<p>
Ieri da Monaco di Baviera ti trasmisi in cifra il seguente
dispaccio telegrafico: «Ebbi a Gastein una conferenza
di due ore con Bismarck. Accetta trattare alleanza
eventuale, qualora Francia attacchi. Accetta art. 3 del
<span class="pagenum"><a id="Page_32"></a>[32]</span>
Codice Civile quale dimostrazione politica. Rifiuta trattato
eventuale contro Austria. — Questione Orientale
non tocca interessi Germania. — Prenderà ordini dell'Imperatore
onde trattare ufficialmente. — Scrivimi a
Berlino».
</p>

<p>
A S. M. che avevo promesso tenere informato dello
stesso argomento, telegrafai anche in cifre nei termini
seguenti: «J'ai parlé avec Bismarck. Il accepte traiter
alliance défensive et offensive dans le cas où la France
nous attaque. Il prendra les ordres de S. M. l'Empereur
pour traiter officiellement. Je retourne à Berlin, toujours
aux ordres de V. M.».
</p>

<p>
Ti avverto che nulla ho detto a Launay delle nostre
pratiche per l'alleanza, con lui essendomi soltanto limitato
a discorrere dell'art. 3 del Codice Civile.
</p>

<p>
Eccoti come sono andate le cose:
</p>

<p>
Giunsi in questa città il 14 alle 7 del mattino. A
mezzogiorno fui a trovare il barone Holstein, al quale
manifestai il desiderio di vedere il principe di Bismarck.
Egli affacciò varie obiezioni di forma e di sostanza.
</p>

<p>
Il Principe è a Gastein. Una visita colà, essendo una
località molto piccola, salterebbe agli occhi di tutti e
darebbe occasione ad ampi commenti alla stampa europea.
Sarebbe più conveniente vederlo qui, in una grande città
molte cose potendo farsi senza che il pubblico se ne avvegga.
Soggiunse che il Principe sarebbe lieto di vedermi
e di parlarmi, essendo già stato avvertito del mio
viaggio in Germania.
</p>

<p>
Queste erano le obiezioni sulla sostanza.
</p>

<p>
In quanto alla forma, l'Holstein fu d'avviso che bisognava
valersi dell'opera del barone di Bülow per chiedere
una udienza al Principe. Nel ministero degli esteri
havvi disciplina e non si osa fare cosa alcuna fuori della
gerarchia.
</p>

<p>
— «Del resto il di Bülow, egli concluse, è nella
piena confidenza del Principe, anzi in questi tempi egli
è il vero ministro degli affari esteri in assenza del gran
Cancelliere».
</p>

<p>
Fui introdotto dal sig. di Bülow. È un uomo sui
sessant'anni, gentilissimo, che mi accolse come un vecchio
amico.
</p>

<p>
Egli sapeva che sarei venuto a Berlino, essendone
stato informato dal conte Launay.
</p>

<p>
<span class="pagenum"><a id="Page_33"></a>[33]</span>
Dopo una discussione generica sugli interessi politici
della Germania e dell'Italia, dopo aver convenuto che
le due nazioni, avendo gli stessi principii a sostenere,
lo stesso nemico a combattere, debbano essere unite e
concordi, il di Bülow promise che avrebbe scritto al
Principe e che lo avrebbe prevenuto del mio desiderio
di vederlo.
</p>

<p>
Il 15, di Bülow ed Holstein vennero a cercarmi all'albergo,
ma io era uscito. L'Holstein mi scrisse allora
che doveva darmi qualche notizia.
</p>

<p>
Andai subito e seppi che il Principe aveva risposto
affermativamente e che mi aspettava a Gastein. Senza
metter tempo in mezzo, la sera alle 8 partii e in 17 ore
fui a Monaco, donde mi recai a Salisburgo, pernottandovi.
</p>

<p>
Il 17 alle 9,45 del mattino presi la via di Lend, dove
arrivato alle 2 p. m. fittai una vettura, la quale in sei
ore mi portò a Gastein.
</p>

<p>
Da Lend salendo la montagna dalla quale si precipita
l'Ache, la strada è difficile ed i cavalli stentano a
camminare. Si entra in una gola detta il <i>Klamm-Pass</i>,
stretta, scura, fredda, donde poi si esce nella vallata di
Gastein, tortuosa, lunga parecchie miglia. Le cime del
<i>Klamm-Pass</i> ed i monti che chiudono la vallata erano
ricoperti di neve ed io non mi ero provvisto di forti
abiti, onde ripararmi dal freddo.
</p>

<p>
Giunto a Gastein, che è alla fine della vallata, anzi
sotto la cima del <i>Reichenberg</i>, ero stanco e mi sarei volentieri
riposato. Nonostante, trasmisi una mia carta e
poscia scrissi un biglietto al principe di Bismarck, il
quale mandò subito il suo segretario per scusarsi che
non poteva venire lui stesso di persona per la sua malferma
salute, ma che mi avrebbe subito ricevuto.
</p>

<p>
Andai e stemmo insieme dalle 7 ½ alle 10 di sera,
discorrendo di tutto ciò che d'interessante presenta l'Europa
e che, per quanto specialmente ci riguarda, troverai
in sunto nei miei precedenti telegrammi.
</p>

<p>
Della nostra conferenza avrai una ampia relazione.
Per ora ti dirò che, se per la questione d'Oriente non
esiste un trattato scritto fra i tre imperatori, sono fissate,
però, da loro le condizioni secondo le quali in date
evenienze la questione medesima deve esser sciolta. Se
la Russia si avanzerà, l'Austria occuperà la Bosnia e
l'Erzegovina e, in caso d'una ripartizione del territorio
<span class="pagenum"><a id="Page_34"></a>[34]</span>
turco, se le annetterà. Avendo io osservato che l'Italia
non potrebbe vedere con indifferenza l'ingrandimento
dell'Austria alla sinistra dell'Adriatico, Bismarck mi
rispose:
</p>

<p>
«<i>Prendetevi l'Albania</i>».
</p>

<p>
Ed avendogli dichiarato che non ci pensavamo punto
e che bisognava ch'egli si frapponesse affinchè ci fosse
dato un compenso con una rettificazione delle frontiere
dalla parte delle Alpi, mi osservò che di ciò non si poteva
parlare a Vienna e che la Germania, amica delle
due potenze, doveva desiderare e procurare la pace tra
l'Austria e l'Italia, e che nello stato attuale e finchè
l'Austria non mutasse politica, doveva tenere il silenzio
per non suscitare sospetti.
</p>

<p>
Ora, io sarei d'avviso che stante gl'insuccessi russi
ed in previsione d'una ripresa d'armi in primavera, convenisse
parlar chiaro e franco a Vienna e Londra, e dir
netto il nostro pensiero. Intanto, bisognerebbe affrettare
i nostri armamenti e provare che anche noi abbiamo
tutti gli argomenti per farci ascoltare.
</p>

<p>
La mia corsa da Berlino a Gastein fu un mistero.
A Salisburgo ed a Gastein agli alberghi non fu rivelato
il mio nome.
</p>

<p>
Di Launay seppe della mia visita a Bismarck, ma
secondo le tue istruzioni gli tacqui il vero scopo della
visita.
</p>

<p>
E qui fo punto per oggi, e cordialmente ti saluto.»
</p>

<p>
Alle 8 di sera viene il dottor Valeri per dirmi che
la Principessa imperiale desiderava una mia visita.
</p>

<p>
Risposi che mi sentivo onorato della cortese manifestazione
della nobile Principessa e che lasciavo a
S. A. I. di fissare il giorno che avrei potuto vederla.
</p>

<p>
Il Valeri disse che la Principessa era invaghita dell'Italia
e che ne seguiva con amore i progressi. Lieta
della visita a Berlino del Presidente della Camera Italiana,
S. A. I. avrebbe gradito che egli si fosse recato
a Potsdam.
</p>

<p>
Pregai il cortese messaggero di ringraziare l'illustre
Principessa e di dirle che sarei stato fortunato di poterle
ripetere a voce l'omaggio della mia devozione.
</p>

<p>
<i>Berlino, 21 settembre.</i> — Il telegramma di ieri dell'on.
<span class="pagenum"><a id="Page_35"></a>[35]</span>
Depretis non essendo soddisfacente replicai col
seguente:
</p>

<p>
«Ebbi tuo laconico dispaccio telegrafico. S. M. il Re
fu più gentile di te. Avverti che di Launay ignora trattative
alleanza contro Francia».
</p>

<p>
Il sig. di Holstein mi scrive:
</p>

<p class="indr">
«<i>Berlin, 21 sept. 1877.</i>
</p>

<p class="indl">
<i>Monsieur le Président</i>,
</p>

<p>
Pouvant parfaitement imaginer à quel point toute
tentative de vous trouver chez vous serait une pure
formalité, je me permets de m'annoncer d'avance, pas
par égard de la personne du soussigné, mais parce que
j'ai quelque chose à communiquer.
</p>

<p>
J'aurai donc l'honneur de passer chez vous demain
samedi vers deux heures.
</p>

<p>
Dans le cas où cela viendrait à déranger des combinaisons
antérieures, je vous prie de croire que je serai
ici à votre disposition depuis midi à 5 heures.
</p>

<p>
Veuillez agréer, monsieur le Président, l'expression
de mes sentiments de très haute considération.
</p>

<p class="indr">
<span class="smcap">Holstein.</span>»
</p>

<p>
All'una pomeridiana vado dal sig. di Holstein; mi
dà la notizia che il principe di Bismarck sarebbe venuto
a Berlino.
</p>

<p>
Mi chiede quale impressione aveva io portato del mio
viaggio a Gastein. Gli rispondo che n'ero contentissimo e
che speravo, al prossimo ritorno del Principe alla capitale,
di potermi confermare in quei convincimenti che
avevo tratti dal mio colloquio con S. A. pel bene delle
due nazioni.
</p>

<p>
Il sig. di Holstein è d'avviso che difficilmente avrei
potuto rivedere il principe di Bismarck. Questa volta
S. A. sarà molto occupato e difficilmente avrà tempo a
ricevere. Nulla di meno potrebbe fare una eccezione.
</p>

<p>
L'Holstein ha l'incarico di dirmi che S. A. R. e I. la
principessa Vittoria desiderava una mia visita e che
<span class="pagenum"><a id="Page_36"></a>[36]</span>
facilmente mi avrebbe invitato a pranzo al palazzo di
Potsdam. Egli soggiunge che non avrei tardato a ricevere
l'invito.
</p>

<p>
Ritornato all'albergo, trovo una lettera del deputato
Dernburg che mi annunzia per domenica, 23, il banchetto
parlamentare. La lettera è così concepita:
</p>

<p class="indr">
«<i>Berlin, den 21 sept. 77.</i>
</p>

<p class="indl">
<i>Monsieur le Président</i>,
</p>

<p>
Vous avez bien voulu accepter le petit banquet, que
les membres du Reichstag et du Landtag, présents à
Berlin, ont eu l'honneur de vous offrir comme témoignage
des leurs sympathies pour vous, Monsieur le Président,
pour vos collègues et pour votre grande et belle
patrie.
</p>

<p>
Puisque vous avez eu la bonté de nous laisser le
choix du jour, nous nous avons proposé le dimanche
prochain. Nous nous permettrons de venir vous chercher
à cinq heures moins un quart.
</p>

<p>
Je suis heureux de pouvoir vous exprimer, au nom
de mes collègues et dans mon nom personnel, le vif
plaisir et la grande satisfaction que votre présence en
Allemagne nous inspire. J'en tire les meilleurs conséquences
pour les relations futures des deux peuples déjà
si étroitement unis.
</p>

<p>
Agréez l'expression de ma considération la plus distinguée
avec laquelle je suis, Monsieur le Président,
votre très dévoué
</p>

<p class="indr">
<span class="smcap">F. Dernburg</span>
</p>

<p>
membre du Reichstag et chef rédacteur de la <i>Nationalzeitung</i>.»
</p>

<p>
Rispondo così:
</p>

<p class="indr">
«Kaiserhof, ce 21 7<sup>mbre</sup>.
</p>

<p class="indl">
<i>Monsieur et cher collègue</i>,
</p>

<p>
En remerciant vous et vos collègues, au Reichstag
et au Landtag, de l'honneur que vous me faites, j'accepte
l'invitation et je vous attendrai à l'hôtel dimanche
23 courant à l'heure que vous m'avez indiquée. Agréez,
monsieur, mes salutations bien cordiales».
</p>

<p>
<span class="pagenum"><a id="Page_37"></a>[37]</span>
Scrivo all'on. Depretis:
</p>

<p>
«Il conte di Launay, avendo ricevuto un biglietto dal
Maresciallo di Corte, il quale annunziava che la Principessa
mi voleva a pranzo la sera di domenica 23, egli
venne ad informarmene.
</p>

<p>
La coincidenza dei due inviti ci mette in imbarazzo,
non sapendo come svincolarci dall'uno o dall'altro. L'ambasciatore
di S. M. assume l'incarico di trovar modo a
risolvere il problema».
</p>

<p>
La sera, ad ora tarda, ricevo da Roma il seguente
dispaccio dell'on. Depretis in risposta al mio del mattino:
</p>

<p>
«Mio laconismo solito cresce maggiormente per malattia
che mi tiene da otto giorni obbligato a letto. Ma
tu devi dargli interpretazione come attestato di prudenza
che non esamina e riconosce per opera tua il risultato
del colloquio del quale mi hai dato notizia. Lasci in sospeso
una grave quistione e la più urgente. Procura, se
non puoi ottenere altro, di lasciare un addentellato che ci
permetta di ritornarci sopra e d'insistere.<a class="tag" id="tag5" href="#note5">[5]</a> Pare a me si
dovrebbe comprendere che nella questione Orientale non
è possibile rimanere indifferenti ad una soluzione che
ingrandisce Austria».
</p>

<p>
Immediatamente risposi telegrafando così:
</p>

<p>
«Con vivo rincrescimento apprendo tua malattia.
Eventuale ingrandimento Austria fu trattato e può essere
ripreso.<a class="tag" id="tag6" href="#note6">[6]</a> Bisogna però trattare a Vienna e Londra
la questione».
</p>

<p>
<i>22 settembre.</i> — Pel pranzo a Potsdam e pel pranzo parlamentare
fu trovata una conveniente soluzione, grazie
a S. A. I. la principessa Vittoria, che diede la priorità
alla rappresentanza nazionale.
</p>

<p>
Il conte di Launay mi scrive su cotesto argomento:
</p>

<p>
<span class="pagenum"><a id="Page_38"></a>[38]</span>
«Tutto è regolato per lo meglio. In risposta al mio
dispaccio al Maresciallo di Corte, ricevo l'avviso che
l'invito a Potsdam è rimesso a lunedì».
</p>

<p>
Il signor Federico Goldberg, corrispondente di varii
giornali tedeschi e stranieri, avendomi domandato un
colloquio consentii che fosse venuto a vedermi.
</p>

<p>
Giunto all'ora indicatagli mi domandò prima di tutto
se io fossi qui con una missione del governo italiano
presso quello dell'Imperatore germanico e se ero contento
della mia visita a Berlino. Risposi ch'ero venuto
nella capitale dell'impero germanico senza alcun incarico
officiale, e che ero soddisfatto del mio viaggio, perchè
avevo potuto constatare personalmente le simpatie dei
tedeschi per l'Italia.
</p>

<p>
Il sig. Goldberg lodò la politica italiana. Disse che
nelle condizioni dell'Europa era molto difficile il mantenimento
della pace e che per la Germania e per tutte
le altre nazioni una guerra avrebbe potuto riuscire disastrosa,
perchè non ben definite ma incerte ancora le
alleanze.
</p>

<p>
Avendomi chiesto che cosa io pensassi della guerra
turco-russa, risposi:
</p>

<p>
— È un atto di prepotenza alla quale l'Europa assiste
impassibile. Ciò non sarebbe avvenuto senza la
dissoluzione delle antiche alleanze.
</p>

<p>
— Avete ragione, ma l'impero tedesco non può condursi
altrimenti. La Germania non ha alcun interesse in
Oriente, e se prendesse parte per la Turchia ne avremmo
la guerra generale, perchè la Francia avrebbe facile pretesto
per correre sul Reno e vendicarsi delle sconfitte
patite al 1870. Vi assicuro, però, che ai tedeschi non è
simpatica la Russia e che le perdite da essa subite sul
Danubio hanno fatto piacere alla nostra popolazione.
</p>

<p>
— Non comprendo tutto ciò. Al 1870 la Russia, restando
neutrale, influì ai vostri trionfi. Se la Russia fosse
intervenuta anche diplomaticamente — e il povero Thiers
fece tutto il possibile per riuscirvi — l'esercito tedesco
non sarebbe giunto a Parigi. Voi dovreste in conseguenza
essergliene grati.
</p>

<p>
— È purtroppo così; ma bisogna distinguere i tedeschi
dalla Corte imperiale di Germania, i primi avversarii,
l'altra amica della Russia.
</p>

<p>
<span class="pagenum"><a id="Page_39"></a>[39]</span>
Le frontiere della Russia sono rigorosamente chiuse
alle nostre merci ed ai nostri cittadini. Voi non potete
immaginare quante noie diano la polizia ed i doganieri
russi ai tedeschi e quanto sia difficile viaggiare in Russia.
</p>

<p>
Ora, coteste voci si ripetono tutti i giorni e tutti i
momenti, e siccome il popolo giudica dai fatti che toccano
da vicino i suoi interessi, così le antipatie aumentano
in proporzione del danno che esso riceve.
</p>

<p>
— È possibile tutto ciò, ma la Germania ha vincoli
politici con la Russia e bisogna che tutte e due sappiano
intendersi e procedere d'accordo.
</p>

<p>
La Prussia è interessata come la Russia a mantenere
le provincie acquistate sul finire del secolo XVIII nel
riparto della Polonia. Or bene, a cotesto scopo le Corti
di Berlino e di Pietroburgo sono costrette a fare una
eguale politica.
</p>

<p>
— No, voi v'ingannate. Cotesto è un affare d'interna
amministrazione e la Germania non ha bisogno dell'ausilio
degli altri per garentire i suoi possedimenti nelle
provincie dove le popolazioni non sono tutte tedesche.
Nella Prussia occidentale e nel ducato di Posen, i veri
polacchi sono in campagna e questi sono docili, operosi
ed obbedienti. Ivi i signori non hanno una vera influenza.
</p>

<p>
Le città sono in gran parte germanizzate. A Posen
è tedesca metà della popolazione, e a Danzica se i polacchi
sono in maggioranza, non per questo sono temibili
(<i>ils ne sont pas à craindre pour cela</i>). La città fiorisce
pei suoi commerci, e la popolazione non ci guadagnerebbe
a separarsi dalla Germania.
</p>

<p>
Del resto, Danzica ha una forte guarnigione, e una
piazza militare di prim'ordine ed in conseguenza non è
facile a prendersi, e ricordate quello che ci volle al 1813
per farla capitolare.
</p>

<p>
— Che la Germania nella Prussia occidentale possa
in tempi ordinarii mantenere la sua autorità, non ho
ragione di contrastarlo. Dubito, però, che ciò possa fare
in caso di una rivoluzione.
</p>

<p>
Ricorderete certamente la insurrezione polacca del
1863 e non avrete dimenticato che, allora, Prussia e
Russia credettero necessario un trattato<a class="tag" id="tag7" href="#note7">[7]</a> per cooperare
<span class="pagenum"><a id="Page_40"></a>[40]</span>
a reprimerla. Le insurrezioni sono contagiose, massime
quando sono animate dal principio di nazionalità.
</p>

<p>
— Ma al 1863 non avevamo la Germania.
</p>

<p>
— Sia pure, ma bisogna anche ricordare che nelle
provincie di origine polacca la popolazione è cattolica
ed i cattolici danno molto da fare. Fra i cattolici, il
clero e la popolazione di Posen sono i più attivi ed i
più arditi.
</p>

<p>
— Questa è tutt'altra cosa. Il partito cattolico è
forte in tutta la Germania; ha danaro, ha giornali, ha
una potente organizzazione. Il partito cattolico però costituisce
una vera minoranza in tutto l'impero. Può dare
fastidii, ma non sarà mai temuto. È un partito come
un altro, il quale è obbligato a rispettare le leggi e
però può essere tenuto a freno.
</p>

<p>
— Permettetemi intanto di farvi osservare che nelle
provincie polacche la questione è del tutto diversa.
</p>

<p>
Nelle provincie tedesche i cattolici sono tedeschi ed
essi non possono volere la caduta dell'impero. I cattolici
polacchi nulla hanno di comune con la Germania;
la loro patria è altrove e nella lotta religiosa troverebbero
anche il modo di rivendicare la loro nazionalità.
</p>

<p>
— Convengo con voi sulla gravità della questione,
ma il principe di Bismarck sa il suo mestiere e ne ha
dato prove in tutte le occasioni. A lui non riuscirà difficile
tenere i polacchi al posto, qualora volessero turbare
la pubblica pace. Nel novembre 1870, il clero di
Posen, con lo arcivescovo alla testa, prese l'iniziativa per
una agitazione in favore del potere temporale del Papa.
Fu un inutile conato innanzi alla ferrea volontà del
Principe. Il movimento si estese, ma non prese mai
forma politica. Vennero le leggi di maggio col voto di
tutti i partiti nazionali e col plauso di tutta la Germania
ed altre leggi verrebbero, se mai fossero necessarie.
Il Principe era interessato a mantenere salda l'amicizia
della Germania coll'Italia, ed i cattolici dovettero
cedere ed obbedire.
</p>

<p>
— Come italiano io devo essere riconoscente al governo
tedesco pel suo contegno in tutto ciò che possa
interessare il mio paese. Ma voi non avete trovato ragioni
sufficienti per convincermi che, nella questione
polacca, la Russia e la Prussia non abbiano bisogno di
procedere d'accordo.
</p>

<p>
<span class="pagenum"><a id="Page_41"></a>[41]</span>
Dopo ciò, mi sono alzato ed il mio interlocutore comprendendo
quale fosse il mio desiderio, si è congedato.
</p>

<p class="pad2">
Vedo il di Holstein e lo prego a volermi avvisare
se e quando potrei vedere il principe di Bismarck.
</p>

<p>
<i>23 settembre.</i> — Ricevo la seguente lettera del signor
di Holstein.
</p>

<p class="indl">
«<i>Monsieur le Président</i>,
</p>

<p>
Le Prince part dans l'après midi de demain, lundi,
plus tôt qu'il n'en avait eu l'intention. Cependant il
espère vous voir encore. Peut-être aurez vous l'obligeance
de venir me trouver un peu avant une heure. À une
heure, le Prince compte être libre. Veuillez agréer, monsieur
le Président, l'expression des mes sentiments de
très haute considération.
</p>

<p class="indl">
Dimanche.
</p>

<p class="indr">
<span class="smcap">Holstein.</span>»
</p>

<p>
Alla mezza mi recai dal sig. di Holstein, nell'ufficio
della Grande Cancelleria. Egli mi annunziò che il Principe
era molto occupato e che non aveva potuto ricevere
alcuni ministri esteri. Soggiunse che mi riceverà
domani all'una pomeridiana.
</p>

<p>
Il sig. Holstein mi disse che il Principe aveva incaricato
il dottor Leonhardt, ministro di Stato, dello studio
della tesi sulla parificazione degli italiani ai tedeschi
nell'esercizio dei diritti civili in Germania. Mi consigliò
di andare da Leonhardt e d'intendermi con lui su cotesto
argomento.
</p>

<p>
Si parlò del banchetto e del pranzo alla Corte di
Potsdam. Il Principe era lieto di coteste manifestazioni.
</p>

<p>
Alle due e mezza, accompagnato dal conte di Launay
vado al Ministero di Giustizia per rivedere il dottor Leonhardt.
Questi è un uomo sui 60 anni: viso aperto, maniere
affabili. Entrammo subito in materia. Dissi come
sia oramai giunto il tempo che all'infuori della vita politica
cessi ogni disparità di trattamento tra i cittadini
dei vari Stati. Nella sfera delle relazioni individuali un
<span class="pagenum"><a id="Page_42"></a>[42]</span>
giure universale deve garentire gli stessi diritti in ogni
paese a tutti gli uomini, senza distinzione di nazionalità.
Ricordai che l'Italia col suo nuovo Codice aveva dato
l'esempio agli altri popoli, ammettendo gli stranieri al
pieno esercizio dei diritti civili. Osservai essere deplorevole
che nessun governo ci avesse seguito in quella
via. Dimostrai la necessità di un trattato tra la Germania
e l'Italia per togliere ogni difformità nelle legislazioni
dei due paesi.
</p>

<p>
Il Leonhardt si dichiarò favorevole e promise che si
sarebbe adoperato per esaudire i nostri desideri.
</p>

<p>
<i>23 settembre.</i> — Alle 4 ½ giungono al <i>Kaiserhof</i> gli
onorevoli Loewe e Dernburg; e ci rechiamo insieme alla
trattoria dell'Europa (Poppenberg), la quale è sita nella
strada <i>Unter den Linden</i> (Sotto i tigli).
</p>

<p>
Il banchetto era preparato nella gran sala, con molta
semplicità, ma con vera eleganza.
</p>

<p>
Vi trovai il conte di Launay, il quale mi aveva preceduto,
membri del <i>Reichstag</i> e delle due Camere del
<i>Landtag</i>, plenipotenziarii al Consiglio Federale, direttori
ministeriali, e sottosegretari di Stato, il Borgomastro di
Berlino, artisti, scienziati, giornalisti. Al banchetto era
rappresentato ogni partito politico, il nazionale in maggioranza,
il progressista quasi al completo, e per la Destra
era il sig. Grävenitz.
</p>

<p>
Appena arrivai, il presidente von Bennigsen fece le
presentazioni; e poco dopo ci siam posti a mensa. Il
presidente della Camera Prussiana aveva me alla sua
sinistra, il conte di Launay a destra.
</p>

<p>
Venuta l'ora dei brindisi, il signor de Bennigsen si
levò e propose un evviva a Guglielmo imperatore ed al
re Vittorio Emanuele.
</p>

<p>
Tutti si alzarono entusiasti, acclamando i due sovrani.
</p>

<p>
Vi fu un momento di pausa; ed il Bennigsen surse
nuovamente, e propose un brindisi in onore del Presidente
della Camera italiana. Egli parlò in francese, ed
i brindisi, che poscia seguirono, furono quasi tutti in
francese.<a class="tag" id="tag8" href="#note8">[8]</a>
</p>

<p>
<span class="pagenum"><a id="Page_43"></a>[43]</span>
L'oratore ricordò gli antichi rapporti intellettuali e
scientifici fra l'Italia e la Germania. Parlò delle bellezze
artistiche e naturali della penisola, le quali in ogni
tempo attrassero i tedeschi a visitarla ed esercitarono
sui medesimi un predominio morale.
</p>

<p>
Accennò di volo alle lotte medioevali, ma subito soggiunse
che, alle guerre di conquista, succedettero i tempi
di pace, nei quali il mutuo affetto fra le due nazioni
fu cementato dal vincolo degli interessi comuni.
</p>

<p>
«La Germania — egli disse — sente per l'Italia una
franca e leale amicizia. Le due nazioni hanno le medesime
aspirazioni e gli stessi scopi, il mantenimento dell'unità
nazionale, lo svolgimento di una costituzione
liberale e parlamentare. Esse devono difendere in comune
cotesti beni, e devono con la loro unione rendersi
prospere all'interno, forti e rispettate all'estero. Così nel
presente, come nell'avvenire, l'Italia e la Germania sono
interessate a procedere d'accordo.
</p>

<p>
Saranno pochi in questa sala coloro i quali non abbiano
visitato l'Italia, mentre avvien di rado che un
italiano giunga fra noi, ed affronti il nostro clima, forse
troppo temuto. Quindi è che ci dobbiamo tanto più rallegrare
della presenza del nostro ospite.
</p>

<p>
Nel sig. Crispi, noi onoriamo uno dei più valorosi
uomini del suo paese, un uomo animato da un entusiastico
amor di patria, eminente per grande avvedutezza
politica e per conoscenza di tutto ciò che possa meglio
giovare alla terra natia.
</p>

<p>
Vogliate dunque associarvi a me con un evviva all'unione
delle due nazioni, alla gloria ed alla grandezza
d'Italia, al Presidente della Camera dei deputati italiani,
uno dei più nobili figli del suo paese».
</p>

<p>
Tutti si alzarono ed acclamarono. Fui quindi anch'io
obbligato a parlare e mi dichiarai innanzi tutto dolente
di non poter adoperare la lingua tedesca. Ringraziai in
nome dell'Italia e dissi che al di là delle Alpi viveva
per i tedeschi un popolo di fratelli. Il giorno in cui l'Italia
e la Germania si sono rilevate, esse hanno compreso
la solidarietà dei loro interessi. Ricordai lo stato
dei due paesi dal medio-evo al 1815. L'antico impero non
ebbe vera grandezza, fu reazione e dispotismo; il Congresso
del 1815 negò all'Italia come alla Germania
ogni esistenza politica nel vecchio continente. Fortunatamente
<span class="pagenum"><a id="Page_44"></a>[44]</span>
il movimento nazionale iniziato nel 1848, dopo
infinite prove e sacrifizi, e grazie alle due dinastie che
compresero lo spirito del popolo e le tendenze dei loro
tempi, ci ha condotto alla costituzione di due nazioni
le quali, vivificate all'interno dalla libertà, sono all'estero
un pegno di pace per l'Europa.
</p>

<p>
Il nuovo impero germanico nulla ha da fare con
l'antico, la bandiera di Ratisbona fu abbassata; la bandiera
attuale è segnacolo di libertà e di unità, e ispira
fiducia all'Italia. Conclusi proponendo un brindisi all'Imperatore,
rappresentante dell'unità germanica, e alla
perpetua amicizia della Italia e della Germania.
</p>

<p>
Parlarono poi Schulze-Delitzsch; l'ambasciatore d'Italia
di Launay, e il borgomastro di Berlino, Dunker,
il quale dopo aver ricordato che l'Italia fu madre di
civiltà agli altri popoli, propose un saluto a Roma, applauditissimo.
</p>

<p>
<i>24 settembre.</i> — Alle 11 visita alle carceri correzionali.
Divisione dei giovani dagli adulti — gli opifici comuni
e le nicchie da letto — la sinagoga e la cappella — le celle
ed il lavoro — trenta mestieri — le scuole — la cucina,
l'infermeria — gl'impiegati — i soldati di guardia alla
porta del carcere.
</p>

<p>
All'una, visita al principe di Bismarck.
</p>

<p>
Seguendo il consiglio del barone di Holstein salii
all'appartamento del Gran Cancelliere. Appena introdotto,
il Principe si levò, ci siamo stretti affettuosamente
la mano, ed io:
</p>

<p>
— Non volevo lasciar Berlino senza avervi veduto.
</p>

<p>
— Ed io son venuto apposta a Berlino per darvi la
promessa risposta.
</p>

<p>
Per la reciprocità, fra i due paesi, nel godimento dei
diritti civili, sulla base dell'art. 3 del vostro Codice, noi
siamo pronti a stipulare il trattato.
</p>

<p>
Mandate la regolare autorizzazione e faremo tutto.
</p>

<p>
— Non è questo solo che io desidero, e che il mio
Re domanda. Che mi dite del progetto di alleanza tra
il regno d'Italia e l'impero germanico nel caso che l'uno
o l'altro o ambedue fossero attaccati dalla Francia?
</p>

<p>
— Non ho visto ancora il Re e non è cosa di cui
potrò scrivergli. Bisogna parlargli e riceverne gli ordini
a voce.
</p>

<p>
<span class="pagenum"><a id="Page_45"></a>[45]</span>
— Ma in Germania chi più potente di Bismarck?
Se siete deciso, se ritenete che quello che io propongo
è utile ai due paesi, il Re non ha motivo di esservi
contrario.
</p>

<p>
— Io sono pronto a negoziare. Fatevi spedire il mandato
e ci metteremo d'accordo per la stipulazione del
trattato.
</p>

<p>
— Su quali basi? Quali dovranno essere i principii
regolatori? E che faremo per l'Austria?
</p>

<p>
— Vi dissi, che per la Francia son pronto a trattare:
per l'Austria no. La posizione nostra coi due paesi non
è la stessa. Lo stato attuale della Francia è incerto.
Nella lotta tra Mac-Mahon e il Parlamento non sappiamo
chi riuscirà vincitore. Il General Presidente, col
suo proclama elettorale, si è molto compromesso e non
sappiamo se dalle prossime elezioni generali verrà una
Camera monarchica. Un Re non si potrà sostenere che
con l'esercito, il quale vorrà la rivincita....
</p>

<p>
— Ed io vi soggiungo che si appoggerà anche sul
clero, il quale vorrà la restaurazione del potere temporale
del Papa.
</p>

<p>
— Nissuno di cotesti pericoli possiamo temere dall'Austria,
ed a noi conviene tenercela amica. Vado anche
più in là: io non voglio neanco presumere che
possa divenirci nemica. Del resto, se essa cangerà politica,
il che non credo, avremo sempre tempo per intenderci.
</p>

<p>
— Limitiamoci dunque alla Francia.... Ma su quali
basi dovrà essere il nostro trattato?
</p>

<p>
— L'alleanza dovrà essere difensiva ed offensiva.
Non perchè io voglia la guerra, che farò tutto il possibile
per evitare, ma per la natura stessa delle cose.
</p>

<p>
Immaginate, per esempio, che i francesi raccolgano
duecento mila uomini a Lione. Lo scopo è manifesto.
Dovremo noi attendere che ci attacchino?
</p>

<p>
— Va bene. Riferirò al Re le vostre idee, e manderemo
i regolari mandati per la stipulazione dei due
trattati.
</p>

<p>
— Pel trattato sulla reciprocità nello esercizio dei
diritti civili nei nostri paesi, i poteri potrete mandarli
a di Launay, per l'alleanza preferirei trattare con voi.
</p>

<p>
— Va bene. Di questo argomento parlerò a S. M. il
Re e prenderò gli ordini suoi.
</p>

<p>
<span class="pagenum"><a id="Page_46"></a>[46]</span>
— Vidi Andrássy, e gli dissi che eravate stato da
me, e che il Governo italiano vuol vivere in una buona
amicizia coll'Austria. Ne fu lieto e mi incaricò di salutarvi.
</p>

<p>
Ragionando, gli riferii che l'Italia non vorrebbe
che l'Austria si prendesse la Bosnia e l'Erzegovina.
</p>

<p>
— Gli affari russi vanno male, e quest'anno la campagna
è finita. L'Austria non ha intenzione alcuna di
muoversi.
</p>

<p>
Fareste bene di vedere Andrássy. Troverete in lui
un buonissimo amico.
</p>

<p>
— Permettetemi, Altezza, che or v'intrattenga di un
argomento il quale è di vitale interesse per l'Italia.
</p>

<p>
Pio IX è avanzato negli anni e non tarderà quindi
a partire da questo mondo. Avremo forse presto un conclave
per la nomina del successore. È vero, che voi, Governo
protestante, non siete nella posizione dei governi
cattolici per preoccuparvi della futura elezione del romano
pontefice, ma nella Germania avete popolazioni
cattoliche e clero cattolico e non potete disinteressarvi
di quello che avverrà nel Vaticano.
</p>

<p>
— A me importa poco chi possa essere il successore
di Pio IX. Un Papa liberale sarebbe forse peggiore di
un reazionario. Il vizio è nell'istituzione, e l'uomo,
chiunque esso sia, qualunque siano le sue opinioni e le
sue tendenze, poco o nulla potrà influire nell'azione della
Santa Sede. In Vaticano quella che domina è la Curia.
</p>

<p>
— Purtroppo è così, e voi avete dovuto farne la
prova nella acerba lotta che avete durato dal 1870 in
poi col clero cattolico. Noi italiani ve ne siamo grati.
</p>

<p>
— Ma io non posso parimenti esser grato al Governo
italiano.
</p>

<p>
Voi avete messo il Papa nella bambagia, e nissuno
lo può colpire.<a class="tag" id="tag9" href="#note9">[9]</a> Sin dal marzo 1875 noi avevamo richiamato
l'attenzione del governo italiano sui pericoli
che contiene, per le altre Potenze, la legge sulle guarentigie
della Santa Sede.
</p>

<p>
La questione è rimasta aperta.
</p>

<p>
— Come saprete, io combattei quella legge quando
fu discussa in Parlamento.
</p>

<p>
<span class="pagenum"><a id="Page_47"></a>[47]</span>
Dopo lo scambio d'idee di minor importanza, ci siamo
congedati con un arrivederci.
</p>

<p>
<i>24 settembre.</i> — Alle 8 pranzo a Potsdam — Il fidanzato
della principessa Carlotta — Le fortificazioni di
Roma — Principe di Sassonia-Meiningen.
</p>

<p>
<i>25 settembre.</i> — Pranzo da di Launay — Prima al
Municipio.
</p>

<p class="indr">
«Berlino, 25 settembre 1877.
</p>

<p class="center">
<span class="smcap">a S. M. il Re d'Italia</span>.
</p>

<p class="indl">
<i>Sire!</i>
</p>

<p>
In esplicazione del mio telegramma del 10 corrente
e di quello d'oggi, sento il dovere di rassegnarle come
io abbia adempiuto presso S. A. il principe di Bismarck
alla missione affidatami da V. M. d'accordo col Presidente
del Consiglio dei Ministri.
</p>

<p>
I temi della missione, i quali furono oggetto dei
colloqui avuti il 17 a Gastein ed il 24 a Berlino erano
questi:
</p>

<p>
Alleanza eventuale con la Germania nel caso di una
guerra con la Francia o con l'Austria.
</p>

<p>
Accordi nella soluzione delle varie questioni che
potran sorgere in conseguenza della guerra turco-russa
in Oriente.
</p>

<p>
Parificazione dei tedeschi e degli italiani nell'esercizio
dei diritti civili in ciascuno dei due Stati.
</p>

<p>
Il Principe fu assolutamente negativo per un trattato
contro l'Austria. Lo accolse volentieri contro la Francia,
quantunque esprimesse la speranza che quest'ultima
Potenza saprà tenersi tranquilla e non vorrà rompere
la pace europea.
</p>

<p>
Anch'io dichiarai che noi nutrivamo cotesta speranza;
ma feci riflettere — ed il Principe fu del medesimo avviso — che
in caso di un trionfo, nelle prossime elezioni
politiche, del partito reazionario, e della possibile caduta
della repubblica, il governo il quale gli succederebbe
avrebbe bisogno di ricorrere alla guerra per rifarsi
delle sconfitte del 1870, e per avere autorità nel
suo paese.
</p>

<p>
<span class="pagenum"><a id="Page_48"></a>[48]</span>
In quanto al contegno dell'Austria verso di noi, il
Principe se ne disse dolente ed espresse il desiderio che
fra i due governi si potesse stabilire un accordo cordiale.
</p>

<p>
Avendogli intanto fatto osservare, che se dopo il
1866 l'Austria ha bisogno di pace, essa non potrà dimenticare
i danni patiti e sentirà, in un avvenire più
o meno lontano, la necessità di riprendere la sua posizione
in Germania, Sua Altezza rispose voler credere
che ciò non avvenga. Una sola ragione vi potrebbe essere
di dissidio tra i due imperi, e sarebbe quella in
cui l'Austria volesse incoraggiare col suo contegno un
movimento in Polonia. L'Austria — disse il Principe — solletica
le ambizioni della nobiltà polacca. Nulladimeno — soggiunse — le
cose non sono al punto da suscitar
pericoli. Lasciatemi aver fede in quel governo. Se venisse
il giorno che le mie previsioni fosser deluse,
avremmo sempre tempo per intenderci, e potremmo allora
stipulare un'alleanza.
</p>

<p>
La mia convinzione è che il Principe vuol tenersi
stretto all'Austria, e parmi poter dedurre dalle sue parole
che egli intenda esser d'accordo col gabinetto di
Vienna, e vorrebbe che anche noi lo seguissimo in cotesta
politica. La lontana ipotesi di una rottura fra i
due imperi non mi parve conturbare l'animo di S. A.
In quanto all'Italia mi dichiarò francamente che se
Essa rompesse con l'Austria se ne dorrebbe, ma egli
non farebbe la guerra per questo.
</p>

<p>
Sulle cose d'Oriente il Principe dichiarò che la Germania
è disinteressata e che, in conseguenza, S. A. accetterebbe
qualunque soluzione, la quale non turbasse
la pace europea.
</p>

<p>
Immantinenti risposi, che l'Italia non potrà dirsi
disinteressata anch'essa. Parlai allora delle voci in corso
di mutamenti territoriali e delle proposte russe di far
prendere all'Austria la Bosnia e l'Erzegovina onde
averla amica.
</p>

<p>
Sul proposito ricordai le condizioni in cui ci troviamo
dopo il trattato di pace del 1866 e come ogni
aumento di territorio pel vicino impero sarebbe al nostro
paese di danno. Le nostre frontiere, io dissi, sono
aperte ad oriente, e se l'Austria si rinforzasse nell'Adriatico
noi saremmo stretti come da una tenaglia e non saremmo
punto sicuri.
</p>

<p>
<span class="pagenum"><a id="Page_49"></a>[49]</span>
Soggiunsi: «Voi dovreste aiutarci in questa occasione.
Noi siamo fedeli ai trattati e nulla vogliamo dagli
altri. Voi dovreste domani dissuadere il conte Andrássy
da ogni desiderio di conquiste nel territorio
ottomano».
</p>

<p>
Il Principe rispose ch'egli non voleva discorrere con
Andrássy di tutto ciò, cotesti argomenti potendo essere
dispiacevoli al Gran Cancelliere austriaco. Crede però
che un accordo sarebbe possibile e propone, nel caso
in cui l'Austria avesse la Bosnia e l'Erzegovina, che
l'Italia si prendesse l'Albania, od altra terra turca sull'Adriatico.
</p>

<p>
Nel colloquio di ieri avendo discorso nuovamente
delle varie materie trattate a Gastein, il Principe, mentre
ero per congedarmi, mi dichiarò ch'egli aveva parlato
col Cancelliere austriaco della nostra opposizione
a che l'Austria prendesse la Bosnia e l'Erzegovina. E
soggiunse: «Andate a Vienna. Son sicuro che potrete
intendervi col conte Andrássy».
</p>

<p>
Un viaggio a Vienna è necessario per conoscere meglio
le intenzioni dell'Andrássy sul problema orientale
e per vedere se un accordo con l'Austria sarebbe possibile.
Lo farò dopo essere stato a Londra, dove andrò
domani, siccome ho già telegrafato a V. M.
</p>

<p>
Sulla parificazione dei tedeschi e degli italiani in
ciascuno dei due Stati, nello esercizio dei diritti civili,
il Principe non fece alcuna obbiezione, anzi l'accolse
di buon animo. Il Principe mi parlò di un trattato che
la Germania ha con la Svizzera, credo per i cittadini
di Neuchâtel, e vorrebbe che lo prendessimo a base di
quello che dovrebbe essere stipulato tra l'impero di Germania
e il regno d'Italia.
</p>

<p>
Pel trattato eventuale di alleanza contro la Francia
il Principe mi disse che avrebbe preso gli ordini dall'Imperatore.
Per quello speciale per l'esercizio dei diritti
civili, desidera che sia fatto presto, ed in conseguenza
che se ne diano da V. M. i poteri al conte di Launay.
</p>

<p>
Altri argomenti di minore importanza furono discussi
il 17 e il 24 corrente, ma tralascio di parlarne
perchè dovrei estender molto i limiti di questa lettera.
Ne farò una speciale esposizione a V. M. al mio ritorno
in Italia in quella udienza che la M. V. si degnerà di
accordarmi.
</p>

<p>
<span class="pagenum"><a id="Page_50"></a>[50]</span>
Sempre agli ordini di V. M., mi ripeto con tutta devozione
e con affettuoso rispetto, etc.»
</p>

<p class="pad2">
<i>26 settembre.</i> — Visita di congedo al segretario di
Stato Friedberg e al ministro di Bülow.
</p>

<p>
<i>27 settembre.</i> — Prima di lasciare Berlino invio il seguente
telegramma:
</p>

<p class="center">
«<span class="smcap">a S. M. l'Imperatore Guglielmo</span>.
</p>

<p class="indr">
Baden-Baden.
</p>

<p>
Essendo sul punto di dire addio alla Germania, sento
il vivo rincrescimento di non aver potuto ossequiare
personalmente Vostra Maestà, e l'obbligo di ringraziare
vivamente la M. V. come capo supremo della grande
nazione per le prove di simpatia date all'Italia dal nobile
popolo tedesco.
</p>

<p class="indr">
<span class="smcap">Francesco Crispi</span>.»
</p>

<p>
Parto da Berlino alle 10.45 di sera dalla stazione di
Potsdam. A Potsdam il sonno mi coglie malgrado il
freddo intenso.
</p>

<p>
<i>27 settembre.</i> — Mi risveglio a Kreiensen.
</p>

<p>
Alle 5 pom. siamo ad Ostenda; alle 8 ½ c'imbarchiamo
per l'Inghilterra.
</p>

<p>
<i>28 settembre.</i> — Giungo alla stazione di Connon-Street
alle 4 del mattino.
</p>

<p>
Il marchese Menabrea — Alla ricerca di Stansfeld — Presentazione
all'Athenaeum Club — Carte da visita
allo Speaker, al lord Chancellor, al lord Chief-Justice,
a lord Beaconsfield, a lord Derby.
</p>

<p class="indr">
«Roma, 26 7.<sup>bre</sup> 1877.
</p>

<p class="indl">
<i>Caro Crispi</i>,
</p>

<p>
La mia salute s'è guastata a Stradella. Era uno de'
soliti attacchi artritici che fu da me trascurato e mal
curato dal medico. Costretto a recarmi a Roma ove la
mia presenza era necessaria, ho inasprito il mio male
<span class="pagenum"><a id="Page_51"></a>[51]</span>
colla fatica del viaggio, e a Roma l'attacco artritico si
estese ai visceri. La malattia era nojosa e minacciava
d'essere lunga quantunque non fosse grave. Vinse, però,
la mia buona natura e mediante purganti e senapismi il
male si è mitigato. Non posso ancora reggermi in piedi,
ma è affare di qualche giorno. Fra tre o quattro giorni
sarò intieramente libero considerandomi adesso in piena
convalescenza.
</p>

<p>
Il tuo viaggio avrà questo notevole risultato: la diplomazia
ha cominciato a conoscerci, a renderci giustizia,
a trattare apertamente con noi. Fummo lungamente
cospiratori per l'unità del nostro paese, siamo
stati rispettati come deputati di parte liberale, ora otterremo
di essere apprezzati come uomini di governo.
Quando sarai qui c'intenderemo per rendere fruttuoso
e sicuro il risultato della tua missione.
</p>

<p>
Ora eccoti alcune notizie che è bene tu sappia per
regolare l'epoca del tuo ritorno a Roma.
</p>

<p>
E prima delle cose interne.
</p>

<p>
Zanardelli aveva offerto le sue dimissioni perchè gli
avevo telegrafato che il ritardo nella stipulazione delle
convenzioni era una calamità. Risposi con moderazione
ed ottenni il suo assenso a proseguire i negoziati. Spero
dunque ancora di conchiudere senza attraversare una
crisi.
</p>

<p>
Da Mancini spero poco perchè non spero che la sua
salute si ripristini completamente. Sarà uno dei nostri
più grossi fastidj.
</p>

<p>
Ma vi è un altro guajo.
</p>

<p>
Venne a Roma Cialdini e si mostrò molto malcontento
di Mezzacapo per le giubilazioni nell'esercito, e di
Nicotera pei settanta commendatori, e parlò della sua
dimissione non immediata, ma fra breve. La dimissione
di Cialdini ci farebbe molto male ed è perciò che se
ritornando in Italia passi da Parigi faresti bene a vederlo
ed a persuaderlo di non toglierci il suo appoggio.
Egli mi disse di averti parlato e che tu gli hai detto
che un allargamento dei quadri sarebbe stato accettato
dalla Camera. Io non so se la cosa sarebbe passata facilmente,
e non voglio sostenere che nelle disposizioni
date da Mezzacapo non ce ne siano di sbagliate, ma il
certo si è che qualche cosa bisognava fare, e che adesso
bisogna ad ogni costo impedire che il generale Cialdini
<span class="pagenum"><a id="Page_52"></a>[52]</span>
si dimetta. Sai che il partito ha accolto bene i provvedimenti
di Mezzacapo e che un atto ostile contro di lui
ferirebbe e partito e ministero e forse aprirebbe una
breccia per la quale potrebbero entrare i nostri avversarii
politici.
</p>

<p>
Venendo alle cose estere, è bene che sappi che di
Launay ha scritto a Melegari della tua visita a [Bismarck]<a class="tag" id="tag10" href="#note10">[10]</a>
e fece notare le parole che [Bismarck] disse
ad [Andrássy]. Quelle parole sono però diventate per
noi un programma, all'attuazione del quale è d'uopo
adoperarci. Purtroppo non conosciamo la risposta di
[Andrássy] e certo a [Vienna] le nostre esigenze incontreranno
opposizioni vivissime; ci vorrà da parte nostra
molta abilità, molta fermezza, ed anche un po' di fortuna
per riuscire.
</p>

<p>
Le osservazioni che a questo proposito tu hai fatte
a [Bismarck] bisognerà che le faccia con prudenza a
[Derby]. Colla [Inghilterra] noi abbiamo molti interessi
comuni, nessun interesse contrario. Vivissimo è il nostro
desiderio di mantenerci con essa in perfetto accordo. E
questo è anche il nostro interesse, poichè quando fossimo
involti in una guerra l'amicizia del [Inghilterra]
è la sicurezza delle nostre [piazze], cioè delle nostre
grandi città.
</p>

<p>
Tu parlando con gli uomini di Stato [Inglesi] potrai
toccare un argomento delicato e che non devesi sviluppare
se non si presenta occasione propizia e sempre
adoperando molta prudenza.
</p>

<p>
In questi ultimi tempi fummo male giudicati da una
parte della stampa inglese. Vi fu chi sospettò un'alleanza
dell'Italia con l'Austria, alleanza che non ha
mai esistito nel pensiero di nessuno. Ultimamente il
<i>Foreign Office</i> pubblicò un manifesto sui passaporti che
i sudditi inglesi erano invitati a ritirare quando volessero
recarsi in Italia. Quell'annunzio era un'offesa immeritata
all'Italia e al suo Governo che sempre ha accolto,
ed accoglierà sempre i sudditi britannici colla
più grande simpatia. E non siamo noi gli avversarj del
papato, che è il più antico nemico dell'Inghilterra? — Ora,
molti credono in Italia che questi umori dipendono
in gran parte da una sola persona. Noi non godiamo
<span class="pagenum"><a id="Page_53"></a>[53]</span>
le simpatie dell'attuale Ambasciatore britannico
a Roma, che è un amico intimo dei nostri avversarj
politici.
</p>

<p>
Su questo punto, ed anche perchè ne dica una parola
al nostro Ambasciatore, io mi rimetto alla tua
prudenza.
</p>

<p>
Io ti sarò molto grato se vorrai telegrafarmi da Londra
quello che vi si pensa sul risultato delle prossime
elezioni in Francia. Questi pronostici mi saranno utili
anche dal punto di vista finanziario.
</p>

<p>
E ti prego ancora di telegrafarmi il tuo itinerario
per mia norma, e il giorno in cui speri di poterti trovare
a Roma. La situazione parlamentare io la spero
buona perchè la situazione delle finanze è buona: ma
questo non è che un lato del problema che dobbiamo
risolvere, e per consolidare al potere il partito liberale
occorre ancora studio e lavoro non poco e fatica molta.
</p>

<p>
Credimi sempre
</p>

<p class="indr">
l'aff.<sup>mo</sup> tuo
<br />
<span class="smcap">A. Depretis</span>.
</p>

<p>
<i>P.S.</i> Telegrafa la ricevuta di
questa per mia quiete.»
</p>

<p class="indr pad2">
«Londra R  1  /  10<br />
          dº&nbsp;&nbsp;&nbsp;dº
</p>

<p class="indl">
<i>(Telegramma).</i>
</p>

<p>
Ho tua lettera.
</p>

<p>
Telegraferò mio ritorno, dopo che avrò visto Derby.
</p>

<p class="indr">
<span class="smcap">Crispi</span>.»
</p>

<p class="indr pad2">
«Londra, 3 ottobre 1877.
</p>

<p class="indl">
<i>Caro Depretis</i>,
</p>

<p>
Ebbi ieri la tua lettera. . . . . . . . . . . . . . . . . . . . . . . . . .
</p>

<p>
Vedrò Cialdini al mio passaggio da Parigi, e se affretterò
il mio ritorno tenterò di vederlo in Italia.
</p>

<p>
Parlammo con lui dell'esercito e della difesa del paese.
</p>

<p>
Non si mostrò contento delle disposizioni date da
Mezzacapo. Ma venendo ai particolari convenne che
molti dei giubilati erano ferri vecchi, e che quei messi
in disponibilità o trascurati potrebbero alla prima occasione
essere rimessi onorevolmente a posto.
</p>

<p>
<span class="pagenum"><a id="Page_54"></a>[54]</span>
In verità, al Ministero della Guerra si fu poco rispettosi
degli elementi che venivano dalla rivoluzione, mentre
si usarono tutti i riguardi a coloro che fino al 1860 furono
nemici nostri. Che ti pare di Pianell, il quale comanda
Verona, alle porte d'Italia, a pochi passi dal Tirolo?
Ed aggiungi, che è una fortezza, cotesta, che
avrebbe dovuto esser distrutta, e che gli austriaci ambiscono,
che riprenderebbero alla prima occasione, e
che facilmente muterebbero a nostra offesa. In Germania
mi dicevano che non si è voluto atterrarla per
non dispiacere al Pianell.
</p>

<p>
Comunque sia, coteste son cose che accomoderemo.
</p>

<p>
Cialdini se ne persuaderà ed io metterò tutta l'opera
mia, perchè egli non proceda ad un atto che sarebbe
interpretato a nostro danno.
</p>

<p>
Io non poteva nascondere a di Launay ch'ero stato
con Bismarck. Siccome ti telegrafai, tenni a lui solamente
segrete le trattative per l'alleanza contro la
Francia. Egli però mi portò sempre a leggere le lettere
ed i telegrammi, prima che fossero spediti. E voglio credere
che tu li abbia letti tutti.
</p>

<p>
Bisogna assolutamente andare a Vienna e vedere
Andrássy. Colà il partito militare è deciso, appena glie
se ne offrirà l'occasione, di occupare la Bosnia.
</p>

<p>
Il Governo germanico non si oppone, ma non ha
dichiarato che lo permetta. Anche qui non erano contrarii,
a quanto me ne dice Menabrea, ma quando seppero
che noi non potevamo permetterlo senza compenso
territoriale alle Alpi, finirono per darci ragione.
</p>

<p>
In tale stato di cose un linguaggio franco e risoluto,
una dichiarazione che li assicuri del nostro consenso e
del nostro aiuto a condizioni nettamente determinate,
ci dovrà giovare, e non potrà nuocere.
</p>

<p>
Io mi sento la potenza di farlo cotesto discorso e se
tu consenti prenderò la via di Vienna. Se pensi altrimenti
farò subito ritorno in Italia. Su questo attendo
un tuo cenno col telegrafo, all'arrivo della presente.
</p>

<p>
Disraeli è malato. Derby è a Liverpool ed attendo
un suo avviso per sapere il giorno in cui ci potremo
vedere. Farò a lui le osservazioni opportune sull'argomento
di cui più innanzi ti ho intrattenuto, e non dubito
della favorevole di lui risposta. Mi verrà agevole
discorrere di tutto ciò, dopo che so ch'egli è ben disposto.
</p>

<p>
<span class="pagenum"><a id="Page_55"></a>[55]</span>
La stampa inglese non ci è stata amica, e ne siete
colpa un po' voi, perchè non l'avete curata e l'avete lasciata
in balìa dei moderati. Ed in questo paese i giornali
sono potentissimi, e bisogna saperne far conto. E
vedi in proposito di ciò qualche cosa che mi riguarda.
Ieri il Times pubblicò un telegramma del suo corrispondente
romano, nel quale si dice che il mondo officiale
e diplomatico di costà è male impressionato dei miei discorsi
in Berlino e del mio telegramma all'imperatore
Guglielmo. Cotesto è un eco di alcune parole dell'<i>Opinione</i>
del 29, che i vostri giornali lasciarono passare.
</p>

<p>
I miei discorsi a Berlino furono costituzionalissimi
e corretti. Nelle alte sfere ne furono contentissimi e me
n'espressero la loro approvazione.
</p>

<p>
Del mio telegramma all'Imperatore ne parlai al ministro
Bülow ed al barone Holstein, e non solo nulla
mi osservarono sulla forma, ma si compiacquero che io
abbia fatto risalire all'Imperatore il merito delle dimostrazioni
fatte a me ed all'Italia dalla rappresentanza
del popolo tedesco.
</p>

<p>
Ed aggiungi che questa volta anche l'etichetta di
Corte fu messa da parte. Appena la Principessa Imperiale
mi seppe a Berlino, mandò persona sua per manifestarmi
il desiderio di una mia visita. E siccome l'Imperatore
ed il Principe erano al campo delle manovre,
essa tenne per me un pranzo alla residenza di Potsdam.
A me personalmente tutto ciò poco importa, ma io ne
son lieto pel mio paese e pel mio partito.
</p>

<p>
Farò al <i>Foreign Office</i> le tue dichiarazioni, e vedrò
anche d'interessarne Menabrea, perchè possa anche lui
togliere la cattiva impressione prodotta per l'affare dei
passaporti. Non trascurerò cotesto argomento quando
vedrò il conte Derby.
</p>

<p>
Avrai le notizie che mi chiedi sulle elezioni generali
di Francia. E saprai il mio itinerario appena mi avrai
telegrafato alla ricezione di questa mia.
</p>

<p>
Godo che lo stato delle finanze sia buono. Con la
buona finanza potremo fare delle grandi cose. Pel resto,
lascia a me la cura. Alla Camera tutto procederà in
regola.
</p>

<p>
Ed ora lascia che ti stringa cordialmente la mano.
</p>

<p class="indr">
L'aff.<sup>mo</sup> tuo
<br />
<span class="smcap">F. Crispi.</span>»
</p>

<p>
<span class="pagenum"><a id="Page_56"></a>[56]</span>
</p>

<p class="pad2">
<i>4 ottobre.</i> — Visita a Woolwich.
</p>

<p>
Telegrafo a Depretis: «Derby verrà domattina dalla
campagna apposta per ricevermi. Sabato vedrò Gladstone.
Domenica partirò pel Continente. Alla City ritengono
sicuro il successo del partito repubblicano nelle elezioni
generali francesi; all'Ambasciata francese non lo contrastano,
ma credono che Mac-Mahon guadagnerà voti
e governerà col Centro Sinistro».
</p>

<div class="figcenter"><a id="f56a"></a>
  <img src="images/56a.jpg" width="285" height="450" alt="Autografo riprodotto fotograficamente: lettera di Gladstone a Crispi." />
<p class="figlarge"><a href="images/56agr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Gladstone a Crispi.</p>
</div>

<div class="figcenter"><a id="f56b"></a>
  <img src="images/56b.jpg" width="281" height="450" alt="Autografo riprodotto fotograficamente: lettera di Gladstone a Crispi." />
<p class="figlarge"><a href="images/56bgr.jpg">Immagine ingrandita.</a></p>
  <p class="caption">Autografo riprodotto fotograficamente: lettera di Gladstone a Crispi.</p>
</div>

<div class="figcenter"><a id="f56c"></a>
  <img src="images/56c.jpg" width="284" height="156" alt="Autografo riprodotto fotograficamente: lettera di Gladstone a Crispi." />
  <p class="figlarge"><a href="images/56cgr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Gladstone a Crispi.</p>
</div>

<p class="indr">
Howarden Castle<br />
Chester
<br />
Oct 2. 77.
</p>

<p class="indl">
Dear Sir
</p>

<p>
I am truly sorry that a
short visit paid by me to
London last week should have
failed by a day or two to coincide
with your stay there.
</p>

<p>
Sir James Lacaita assures
me that you might not be
indisposed to take the trouble
of visiting me here.
</p>

<p>
This I could hardly have been
bold enough to ask; but if he is
right I shall deem it an
honour and pleasure to see you
on any day this week. Our
stations are Chester 7 miles off,
Brompton Hall &amp; Queensferry
each 2 ½ but with fewer opportunities.
We dine at 8. You
would I hope be able to stay at
least for a night or two if
you cannot be more liberal,
</p>

<p class="indr">
I remain dear Sir,<br />
with high consideration<br />
Faithfully yours<br />
W Gladstone
</p>

<p class="indl">
S. E.<br />
Il Cavaliere Crispi
</p>

<p>
I regret to have no company
to offer you beyond members
of my own family during
this week.
</p>

<p class="pad2">
<i>5 ottobre.</i> — All'una colloquio con lord Derby. Il mio
viaggio in Germania — Convenzione per la reciprocità
dei diritti civili — Mutue simpatie — Francia e Germania:
mutua diffidenza. Mi chiede l'opinione di Bismarck:
dico che non farà la guerra se non trascinatovi — La
Francia: alleati — Statu-quo territoriale — Mutamenti
nell'Oriente: appello alla giustizia delle Potenze. Derby:
«prendete l'Albania». — Nostra condizione rispetto all'Austria,
potenza finitima.
</p>

<p>
Telegrafo al re: «J'ai été avec le ministre des affaires
étrangères. Il a trouvé justes nos observations
contre la occupation de la part de l'Autriche d'une province
ottomane et le cas échéant il en tiendra compte.
Il n'a pas fait aucune objection lorsque je lui ai dit
que dans ce cas nous aurions droit à prétendre une compensation
aux Alpes».
</p>

<p>
Telegrafo a Depretis: «Fui con Derby, soddisfatto
della conversazione con lui. Accetta trattare per articolo
3 Codice Civile e terrà presenti nostre obiezioni
circa evenienza ingrandimento Austria nello Adriatico».
</p>

<p>
Alle 8 partenza per Chester.
</p>

<p>
<i>6 ottobre.</i> — Parto da Chester alle 9 ¾ e giungo ad
Howarden-Castle alle 10 ½. Coloro che non conoscono
la Gran Brettagna restano meravigliati vedendo queste
campagne tutte popolate e tutte coltivate.
</p>

<p>
Howarden-Castle è nella contea di Flint, nel paese
di Galles, quasi alla frontiera dell'Inghilterra, alla quale
fu annessa sotto Arrigo VIII.
</p>

<p>
La proprietà di Gladstone è proprio nel luogo in cui
era il castello di Eduardo I.
</p>

<p>
Il castello è su di una collina e domina tutta la
pianura. In cima al medesimo è issata la bandiera britannica
a indicare la presenza di Gladstone.
</p>

<p>
<span class="pagenum"><a id="Page_57"></a>[57]</span>
La casa, in cui questi abita, è a pochi passi dal parco.
È di stile gotico; fu costruita 60 anni addietro. Entrandovi
si vedono libri da per tutto.
</p>

<p>
Il signor Gladstone mi ricevette come un amico di
antica data. Mi espresse la contentezza di avermi con
lui ed io gli manifestai la soddisfazione di stringere la
mano ad un fedele amico d'Italia. Mi presentò la sua
signora, gentilissima e cordiale donna, la quale, sentendo
che io aveva interesse a ripartire subito per Londra,
ebbe la cortesia di mostrarsene contrariata.
</p>

<p>
Il signore e la signora Gladstone desideravano che
io rimanessi un paio di giorni con loro.
</p>

<p>
Il signor Gladstone, cui pel primo dichiarai che non
potevo restare al di là di una giornata, esclamò: <i>ma io
vedo un baule con voi</i>, quasi per dirmi: «<i>non siete certo
venuto per restare poche ore con me</i>».
</p>

<p>
Cominciò subito la conversazione sulle cose del giorno
e specialmente sulla guerra d'Oriente e sulle sue conseguenze.
</p>

<p>
Il signor Gladstone fu d'avviso che i russi finiranno
per vincere. Egli dubita che vi possa essere una campagna
d'inverno; ma non crede che i turchi ne usciranno
vincitori.
</p>

<p>
— Ai turchi toccherà come ai sudisti d'America — egli
disse. — Fin oggi hanno potuto resistere ed
avere anche dei successi, perchè meglio armati dei russi,
ma il numero trionferà, un impero di 80 milioni avendo
maggiori mezzi d'un impero di 26. È una disgrazia che
la questione orientale debba sciogliersi colle armi, ma
non avvi altro mezzo. Per la Russia oggi trattasi di
vita o di morte.
</p>

<p>
Richiamai l'attenzione del signor Gladstone sul malumore,
e direi sulla malevolenza della stampa inglese
per l'Italia.
</p>

<p>
— È difficile trovarne il motivo, perchè realmente
non ce n'è. Bisogna cercarlo nella russofobia, la quale
è giunta a tal punto che è proprio ridicola. Siccome
l'Italia è amica della Germania e questa è amica della
Russia, si suppone che voi partecipiate alla stessa amicizia.
Ma anche questo sentimento non è nel popolo,
è nella classe alta. Ora la classe alta fra noi è alla
coda ed il popolo è alla testa. Fortunatamente non
havvi più una questione italiana, nè ce ne può essere;
<span class="pagenum"><a id="Page_58"></a>[58]</span>
ma se sorgesse, voi vedreste tutto il paese sollevarsi
per voi.
</p>

<p>
— Io godo di quello che mi dite e non lo dimenticherò.
Noi siamo amici della Germania, perchè abbiamo
interessi identici ed abbiamo gli stessi nemici, ma non
per questo abbiamo le relazioni politiche e le amicizie
della Germania. Anche con voi siamo amici per motivi
quasi identici.
</p>

<p>
Il colloquio si estese sul papato e sulla questione
orientale, su l'Austria e su la Francia.
</p>

<p>
— L'Italia è in condizioni tali da potere essere per
voi un buon alleato alla vece dell'Austria e della Francia,
a cui non potete ricorrere.
</p>

<p>
— Avete ragione, ma vi assicuro che nel popolo
inglese tutte le simpatie sono per voi e non dovete
dare importanza a qualche articolo di giornale, che è
l'effetto della russofobia, e non esprime il sentimento
nazionale.
</p>

<p>
Viene la signora — Passeggiata al Castello — Camera — Merenda — Passeggiata
nel parco — La parrocchia.
</p>

<p>
Lord Derby debole, ma senza pregiudizii per lo
straniero. In fondo è liberale.
</p>

<p>
L'elezione dei parroci — Il papato — Il nuovo Papa — i
candidati — Il cardinale Simeoni — il cardinale Antonelli — Le
sue figlie — Il processo.
</p>

<p>
Il castello di Howarden fu assediato e distrutto dai
parlamentarli ai tempi di Carlo I.
</p>

<p>
La parrocchia di Howarden conta seimila abitanti — è
del secolo XVI — fu bruciata alcuni anni fa e
non ne rimasero che le mura.
</p>

<p>
Il parroco vive con le decime.
</p>

<p>
Il pranzo — La partenza.
</p>

<p>
<i>7 ottobre.</i> — Ricevo il seguente telegramma dal Re:
«Je vous remercie de votre dépêche. Je vous souhaite
que les espérances ministerielles se réalisent. Je vous
prie de me dire quand vous serez de retour.
</p>

<p class="indr">
<span class="smcap">Vittorio Emanuele</span>».
</p>

<p>
Rispondo: «Je serai de retour le 22 ou 24 courant.
Je vais partir pour Vienne où j'attends les ordres
de V. M.».
</p>

<p>
<span class="pagenum"><a id="Page_59"></a>[59]</span>
</p>

<p>
<i>8 ottobre.</i> — Partenza da Londra alle 8 ½ pom.
</p>

<p>
<i>9 ottobre.</i> — Arrivo a Parigi alle 6 ½ del mattino — Gambetta.
</p>

<p>
<i>11 ottobre.</i> — Partenza da Parigi alle 9,20 del mattino.
</p>

<p>
<i>12 ottobre.</i> — Arrivo a Vienna alle 9 ½ di sera.
</p>

<p>
<i>13 ottobre.</i> — L'ambasciatore, generale Robilant, mi
scrive di mettersi a mia disposizione; alle 12.30 vado a
visitarlo — M'informa — Telegrafo a Depretis: «Ho
tua lettera. Andrássy è in campagna. Sarà a Pesth il
20. Qui posizione molto difficile. Scriverò domattina. Fa'
smentire notizia che io fui al discorso elettorale di
Gambetta».
</p>

<p>
<i>14 ottobre.</i> — Ricevo da Depretis il seguente telegramma:
«Attendo tua lettera. Intanto è necessario ti
faccia conoscere che qui è giunta raccomandazione vivissima
del di Launay, affinchè a Vienna si usi la più
grande circospezione. Se ti riesce parlare con Andrássy,
procura di stare sulle generalità esprimendo la nostra
simpatia, ma restando nella maggiore riserva in ogni
quistione che possa sorgere fra i due Stati. Noi desideriamo
nella questione orientale poter procedere di accordo.
Procura a questo titolo di affrettare tuo ritorno
qui. Le cose si fanno gravi e la tua presenza qui è
assolutamente necessaria».
</p>

<p>
Visita al ministro Glaser — Articolo 3.º del Codice
Civile. — Procedura — Questioni che vi si rannodano.
Accordo per una convenzione internazionale.
</p>

<p>
Visita al signor Orćzy — Articolo 3 — Trattato di
commercio.
</p>

<p>
Visita a Schönbrunn.
</p>

<p class="indl">
«<i>Caro Crispi</i>,
</p>

<p>
Ti scrivo da Stradella ove ho potuto arrestarmi per
alcune ore: non ebbi in questi tre giorni un minuto di
libertà. Dopo aver assistito all'inaugurazione delle nuove
ferrovie venete mi recai a Brescia, o per dir meglio in
una campagna nelle vicinanze di Brescia, per veder Zanardelli:
<span class="pagenum"><a id="Page_60"></a>[60]</span>
ebbi con lui un lungo colloquio, si mostrò decisamente
avverso all'esercizio governativo e parvemi
disposto ad assecondarmi. Io non gli tacqui la mia determinazione
di non presentarmi alla Camera che con
le convenzioni stipulate: fra pochi giorni Zanardelli, oramai
guarito, verrà a Roma ed ivi la questione sarà risolta,
essendo io in grado di conchiudere da un giorno
all'altro. Bisognerà però che tu pure ti trovi a Roma
giacchè se mai nascesse dissenso fra me e Zanardelli la
posizione diventerebbe gravissima.
</p>

<p>
Venendo allo speciale argomento di questa mia lettera
che ti ho annunciata nel telegramma che ti ho inviato
da Padova, non occorre che ti preghi che a [Vienna]
non bisogna parlare delle tue [conferenze] con [Bismarck]
ed usare la più grande [riserva]. Il [partito] [cattolico]
è a [Vienna] numeroso e potente e non mancherà di
stare attento ad ogni tuo passo e di pesare e raccogliere
ogni tua [parola] per divulgarla. La stampa dei
nostri [avversarii] cerca di spargere tutte le più [maligne]
[supposizioni] e sarebbe felice di trovare [nuovi]
[pretesti].
</p>

<p>
Riguardo alla [conferenza] che avrai con [Andrássy]
oltre l'art. 3 verrà certamente in discussione il [trattato]
di [commercio] ed il possibile [ingrandimento] dell'[Austria]
coll'[annessione] della [Bosnia].
</p>

<p>
Sul [trattato] di [commercio] basterà esprimere il
nostro [desiderio] di riprendere e [condurre] a [termine]
i [negoziati]; se non si può conchiudere con un [trattato]
a lunga [durata] si veda almeno di mettersi d'accordo
sopra un modus vivendi o [trattato] a breve [scadenza]
ed in via di esperimento. Le basi del [trattato] definitivo
furono da noi indicate ad [Haymerle] in un memoriale
consegnatogli, nel quale abbiamo esposto che
ad alcune dimande fatteci nei precedenti [negoziati]
per esempio l'abolizione del dazio d'entrata in Italia
sui [cereali] noi non possiamo consentire per gravi ragioni
di [finanza]. Procura però di persuadere [Andrássy]
che noi desideriamo vivamente di metterci d'accordo su
altri [punti] che interessano il [governo] d['Austria.]
</p>

<p>
Vedi poi di spiegare la [posizione] del nostro [governo]
nella questione della 9145 [?]
</p>

<p>
L'[Italia] ha bisogno di [pace] desidera conservare relazioni
[amichevoli] coi paesi vicini; le nostre [simpatie]
<span class="pagenum"><a id="Page_61"></a>[61]</span>
sono per [Andrássy] e pel suo [ministero] e pel [partito]
liberale che lo sostiene, siamo disposti a fare ogni [sforzo]
per mantenere le [buone relazioni] con lui, ma che non
saremmo [capaci] di [dominare] la [opinione] in [Italia]
in faccia ad un [ingrandimento] dell'[Austria] senza
[compenso]. Questa è la verità. Quello poi che avverrà
in [Italia] è difficile prevedere, ma è evidente che il
[ministero] attuale non potrebbe restare al suo posto.
</p>

<p>
Converrà, mio caro Crispi, che tu usi molta [moderazione]
di linguaggio sia per un riguardo alla grande
[suscettibilità] di [Robilant] sia per non dar ragione al
[partito] [cattolico e militare] di destare [apprensione]
che importa assaissimo di evitare: le tue parole siano
la [espressione] della franca tua [opinione personale].
Quello che ti dirà [Andrássy] ci servirà di norma.
</p>

<p>
Eccoti, mio caro Crispi, riassunta la mia maniera di
vedere che ti espongo per debito di coscienza e che
forse reputerai [superflua] ma tu devi essermi [indulgente]
perchè sono ispirato dalla gravità della situazione attuale
e dal desiderio di nulla trascurare che possa riuscire
utile al nostro paese.
</p>

<p>
Credimi sempre
</p>

<p class="indr">
Tuo aff.<sup>mo</sup>
<br />
<span class="smcap">Depretis.</span>
</p>

<p class="indl">
Stradella 10 8<sup>bre</sup> 1877.»
</p>

<p class="indr pad2">
«Vienna, 15 ottobre 1877.
</p>

<p class="indl">
<i>Caro Depretis,</i>
</p>

<p>
Siccome ti telegrafai la sera del 13, qui la posizione
è molto difficile. La stampa, gli uomini politici, il Ministero,
la Corte, tutti ci sono avversarii. Chi ci abbia
creato queste antipatie non te lo saprei dire: constato
un fatto, il quale è della massima importanza.
</p>

<p>
Robilant, il quale me ne ha fatto il ritratto, mi diceva
che gli austriaci ritengono noi causa di tutte le
loro sventure. Noi destammo lo spirito di nazionalità in
queste contrade, e noi lo teniam desto con le nostre
pretese sull'Illiria e sul Trentino. Senza di noi non sarebbe
avvenuta la guerra del 1866, il cui risultato fu
di escludere l'Austria dalla Confederazione germanica.
Noi potremmo esser causa e dar principio allo sfasciamento
<span class="pagenum"><a id="Page_62"></a>[62]</span>
dell'Impero se insistiamo nel volere il territorio
italiano che l'impero possiede al di là delle Alpi.
</p>

<p>
Io non ho bisogno di rivelarti l'ingiustizia di cotesta
accusa. Quando si dà corso al sentimento d'interessi
inopportuni, i giudizii non possono esser sani.
</p>

<p>
Così stando le cose, il mio primo ufficio ha dovuto
essere di calmare le ire e di riconquistare all'Italia le
simpatie dei liberali austriaci.
</p>

<p>
Son venuti a visitarmi i redattori di vari giornali,
tra cui il proprietario della <i>Neue freie Presse</i> e quello
del <i>Tagblatt</i>, che hanno la più estesa pubblicità qui e
fuori. A tutti chiesi il motivo pel quale han fatto da
due anni la guerra al nostro Ministero. Quello della <i>Presse</i>
mi rispose che il motivo era perchè il Melegari non ha
una politica chiara nella questione d'Oriente, anzi dal
suo contegno appare che noi parteggiamo per la Russia.
Tutti poi, dicendosi amici d'Italia e desiderosi di mantenere
con noi buoni ed amichevoli rapporti, han fatto
comprendere che diffidano di noi.
</p>

<p>
Per la questione orientale ho detto che noi siamo
stati e siamo in una perfetta neutralità, che non parteggiamo
per alcuno dei belligeranti, ma siamo dolenti
della peggiorata condizione delle popolazioni che si
vorrebbero redimere. In quanto all'Austria ho soggiunto
che siamo suoi amici e che vogliamo mantenerci con
essa d'accordo in tutto ciò che possa giovare ai comuni
interessi. Su cotesto argomento ho voluto estendermi
un poco, ed ho sostenuto la tesi del necessario mantenimento
e del consolidamento dell'Impero dell'Austria,
la quale noi riteniamo esser elemento di civiltà verso
l'Oriente.
</p>

<p>
Il proprietario della <i>Neue freie Presse</i> mi promise che
ci ritornerebbe amico. Con quello del <i>Tagblatt</i> ebbi poco
da fare, perchè venendo a trovarmi portò con sè un
numero del suo giornale con un articolo lusinghiero
sul conto mio, quantunque storicamente non sempre
esatto.
</p>

<p>
Quando ieri sera mi giunse il tuo telegramma, io
era stato dal ministro di Giustizia e dal barone Orćzy,
quest'ultimo il braccio destro del conte Andrássy ed il
suo rappresentante al Ministero degli Affari esteri.
Quasi indovinando il tuo pensiero mi ero condotto con
loro siccome desideravi. Il Robilant, che fu presente
<span class="pagenum"><a id="Page_63"></a>[63]</span>
alla mia conversazione col sig. Orćzy, non potè fare a
meno di esprimermi la sua completa approvazione.
</p>

<p>
Il conte Andrássy è nelle sue terre di Ungheria.
Alcuni dicono che aveva prorogato di 24 ore la sua
partenza, aspettando il mio arrivo; altri, al contrario,
che aveva anticipato la partenza per evitarmi. Il conte
Robilant è di avviso che nessuna delle due versioni sia
esatta.
</p>

<p>
Il conte Andrássy sarà a Pesth dopo il 17, ed io
andando in quella città facilmente potrò vederlo. Avendo
annunziato il mio divisamento di fare cotesto viaggio
ed avendone scritto ad amici di colà, i quali me ne
avevan domandato, non posso cangiar di proposito senza
suscitar sospetti e dar pretesto a malevoli congetture.
Ti assicuro però che il mio contegno sarà riservato e
che non comprometterò punto la nostra politica.
</p>

<p>
Immediatamente dopo la gita a Pesth ritornerò in
Italia.
</p>

<p>
Niente altro che stringerti la mano.
</p>

<p class="indr">
Il tuo aff.<sup>mo</sup>
<br />
<span class="smcap">F. Crispi.</span>»
</p>

<p class="pad2">
<i>15 ottobre.</i> — Visita del ministro Glaser. Si ritorna
a discorrere lungamente della convenzione pel godimento
dei diritti civili nei due Stati. Esecuzione dei giudicati. — Sequestro
e questioni di merito — Limiti — La deliberazione
senza il contraddittorio.
</p>

<p>
Carta da visita al Presidente della Camera.
</p>

<p>
Alle 7 pom. all'<i>Opera</i> con Robilant.
</p>

<p>
<i>16 ottobre.</i> — Il Presidente della Camera viene a visitarmi — Si
discorre della procedura parlamentare.
</p>

<p>
A mezzogiorno vado alla Camera. Il vice-presidente
Vidulich, istriano, m'accompagna. Sopraggiunge il Presidente.
</p>

<p>
Visita alle prigioni, alla Corte d'Assise e al Tribunale.
</p>

<p>
Alle 4 ½ pom. visita al ministro del Commercio.
</p>

<p>
<i>17 ottobre.</i> — Viene il vice-presidente Vidulich — I
comuni in Austria — Sistema elettivo — Il Consiglio
comunale — La deputazione comunale e il podestà elettivo.
<span class="pagenum"><a id="Page_64"></a>[64]</span>
Tre ordini di elettori secondo il censo. Nei comuni
con statuti proprii il podestà o borgomastro proposto
dal Consiglio Comunale ed approvato dall'Imperatore.
Le Diete provinciali — Potestà legislativa per l'amministrazione
locale — da essa dipende la circoscrizione
territoriale.
</p>

<p>
<i>18 ottobre.</i> — Parto da Vienna alle 8 ½ ant. Arrivo
a Pesth alle 5 ½ pom.
</p>

<p>
<i>19 ottobre.</i> — Visita alle due Camere ungheresi e al
Museo.
</p>

<p>
<i>20 ottobre.</i> — Alle 4.30 pom. visita a Buda al Presidente
del Consiglio ungherese, signor Tisza.
</p>

<p>
— V. E. ha fatto un lungo viaggio. Andrà in Oriente?
</p>

<p>
— No, non ho motivo di andarvi. Vienna e Pesth
sono le ultime tappe del mio viaggio. Avevo così stabilito
partendo dal mio paese.
</p>

<p>
Prima tesi: Convenzione internazionale pel godimento
dei diritti civili degli austro-ungheresi in Italia,
e degli italiani in Austria-Ungheria. In principio non
rifiuta, ma senza affermarsi su alcuna delle questioni
che vi si riferiscono.
</p>

<p>
Seconda tesi: Trattato di commercio. Prorogando l'attuale
si vorrebbero delle facilitazioni per i vini ungheresi.
Avendo io osservato che iniziandosi una discussione,
la proroga potrebbe non approdare, Tisza dichiara
di voler questa brevissima.
</p>

<p>
Terza tesi: Accordo tra i due paesi. Risposta: non
tutti la pensano come voi nel vostro paese. Osservo che
il paese è rappresentato dal Parlamento e dal Governo.
Il Parlamento è interprete legale della pubblica opinione.
Serietà del regime costituzionale. Tutto in Italia
si tratta alla luce del sole: questioni militari e internazionali.
Potremo essere attaccati, non attaccheremo
mai — I tre imperatori — Questione Orientale — Al
1854 il Piemonte profuse sangue e danari.
</p>

<p>
— Non fu una cattiva politica.
</p>

<p>
— Poichè lo riconoscete, dovete comprendere che non
ce ne allontaneremo. Del resto, non fu tale quella dell'Austria.
</p>

<p>
Dichiarazioni di simpatia per l'Italia.
</p>

<p>
<span class="pagenum"><a id="Page_65"></a>[65]</span>
Mi congedo alle 5 meno un quarto.
</p>

<p>
Il Tisza sembra un presbiteriano. Ha un viso impassibile.
Grandi lenti gli nascondono gli occhi. Non discute,
sentenzia. Delle questioni di diritto civile si comprende
che capisce poco o nulla. Vorrebbe un trattato
internazionale europeo. Buono, se fosse possibile; ma è
posto innanzi perchè non si concluda nulla.
</p>

<p class="pad2">
Alle 5 ricevo la visita del ministro di Giustizia e
del suo sottosegretario di Stato. Il Ministro mi dice:
</p>

<p>
«Nous ne voulions pas que vous quittiez Pesth sans
que vous reste une bonne impression de nous».
</p>

<p>
Pranzo dal Presidente Ghyczy; v'intervengono deputati
dei varii partiti e varii ex-ministri: Szlávy
(Jórsef) già ministro-presidente — Gorosc, già ministro
del Commercio, ora presidente del Club della Destra — Simonyi,
già ministro del Commercio — Szapáry, già
ministro dell'Interno — Bittò (István), già ministro-presidente — Eber,
deputato — Wahermann Mór, deputato — Csernátory,
deputato e direttore dell'<i>Ellenor</i> — Falk,
deputato e direttore del <i>Pester Lloyd</i> — Zsedénzi, presidente
della Commissione di Finanza — Pulszky, direttore
del Museo — Kállay Beni, deputato di estrema destra — Hélfy
Ignáez, deputato di estrema sinistra, ecc.
</p>

<p>
Telegrafo al Re: «Conto essere a Torino il 24. Prego
V. M. di volermi telegrafare il giorno e il luogo dove
potrò vederla. Agli ordini di V. M., ecc.».
</p>

<p class="pad2">
Visita ad Andrássy alle 12 e mezza.
</p>

<p>
Questione dei diritti civili — Trattato di commercio.
</p>

<p>
— Non mi sono allarmato del vostro viaggio a Gastein
ed ho lasciato dire ai giornali.
</p>

<p>
— Non avreste avuto ragione di allarmarvene perchè
il principe di Bismarck ve ne parlò e vi disse quali
erano le mie idee. Nulla dissi di cui potreste lagnarvi.
</p>

<p>
Mi parla della sua politica con l'Italia — Ultramontanismo — vecchie
opinioni — non sono nell'interesse
dell'Austria-Ungheria. Se fosse stato italiano, avrebbe
fatto lo stesso. Necessità ora di tenersi amici e di non
turbare l'accordo con esigenze praticamente non attuabili.
Non crede ai giornali, convinto della nostra buona
volontà. Soggiunge:
</p>

<p>
— Non sempre il principio di nazionalità è applicabile
<span class="pagenum"><a id="Page_66"></a>[66]</span>
in tutti i luoghi, nè è norma la lingua a stabilire
la nazionalità; non si fa la politica con la grammatica.
La nazionalità è stabilita da varii elementi: precede innanzi
tutto la topografia, e seguono le condizioni economiche
che valgono ad alimentare la vita delle popolazioni.
Prendetevi Trieste, se pur noi ve la dessimo, e
voi non potreste starvi un giorno: sareste maledetti.
Ho una nota su tale argomento, che vi farei leggere
se avessi qui, nella quale svolgo questi concetti. E poi,
bisogna parlar franco: volete altre terre? Ditelo; è una
politica che comprendo. È questione....
</p>

<p>
— Accordo nei principî. La lingua non è da sola argomento
di nazionalità, e se noi la prendessimo a norma
dovremmo inimicarci molti Stati e far la guerra.
Ora, la nostra è politica di pace. Vogliamo star bene
coi vicini, stabilire accordi sulla base degl'interessi e
rispettare i trattati. — Non attaccheremo; ci difenderemmo
se fossimo attaccati. Fummo rivoluzionarli per
fare l'Italia; siamo conservatori per mantenerla. Voi
solo potete comprenderci, perchè anche voi foste rivoluzionario.
</p>

<p>
— Fui impiccato in effigie.<a class="tag" id="tag11" href="#note11">[11]</a>
</p>

<p>
— Orbene, voi sapete che quando l'indipendenza e
la libertà di un paese furono acquistate con sacrificii,
chi li ha fatti cotesti sacrificii non può con audaci avventure
mettere in pericolo i beni raggiunti. — Fiume — ridicola
imputazione; i porti sono sbocchi necessarii
al commercio; chi li ha, deve possedere il territorio
donde vengono i prodotti. Di Fiume che potremmo
farcene?
</p>

<p>
L'opinione pubblica è interpretata dal Parlamento
e dal Governo. Avete da lagnarvi del loro contegno? È
necessario che i due Stati siano amici, e i governi d'accordo.
</p>

<p>
— Ho fatto sempre cotesta politica e nei sei anni
che fui ministro, e nei cinque dacchè son Cancelliere — Non
mi curo dei giornali, nè dei parlamenti — Sfido
l'impopolarità, so quello che è necessario nell'interesse
dell'impero. Una politica di ostilità con voi è contraria
<span class="pagenum"><a id="Page_67"></a>[67]</span>
agl'interessi dell'Austria-Ungheria — Finchè sarò ministro
non me ne distaccherò.
</p>

<p>
— Concludiamo da tutto questo. Trattato di commercio,
relazioni civili.
</p>

<p>
— Adagio. La politica ha poco da fare con le relazioni
commerciali. Sviluppo di questa tesi — Esempio
con la Germania.
</p>

<p>
— Penso anch'io così; ma guardiamo alle conseguenze.
Non dico che il trattato di commercio debba
farsi ad occhi chiusi. Penso che convenga cominciare a
trattare per venire ad una conclusione. La sospensione
delle trattative farebbe cattiva impressione.
</p>

<p>
— Così va bene.
</p>

<p>
— Accordo sulla questione orientale?...
</p>

<p>
— Guerra russo-turca; come finirà. Questione di nazionalità
anche qui; come scioglierla. Autonomia dei
bulgari: fin dove — ai Balcani. E degli altri? Questo
se vincono i russi — Ma se vince la Turchia? Bisogna
dunque attendere la fine della guerra.
</p>

<p>
— Ma giusto allora dobbiamo già esser d'accordo.
</p>

<p>
Denari e uomini spesi — Questione rinascente periodicamente — necessità
di scioglierla per sempre — Impossibile
determinare il come e se quello che convenga
stabilire è lo <i>statu-quo</i> territoriale.
</p>

<p>
— Ed anche su questo nulla può essere assoluto;
bisogna attendere il giorno in cui le Potenze si riuniranno
a congresso.
</p>

<p>
— Va bene. Vorreste però dare un territorio alla
Russia?
</p>

<p>
— Questo no, ma per ogni altro riordinamento bisogna
rimettersi al giorno opportuno.
</p>

<p>
— Benissimo. Anche su questo desideriamo esser
d'accordo con voi.
</p>

<p class="pad2">
Alle 3.30 da Helfy.
</p>

<p>
Ricevo questo telegramma, in risposta al mio di
stamane:
</p>

<p>
«Je vous prie de venir loger à mon palais à Turin.
Mercredi je vous ferai dire heure que j'aurai le plaisir
vous voir. Bien des amitiés.
</p>

<p class="indr">
<span class="smcap">Victor Emmanuel</span>.»
</p>

<p>
Alle 9.30 partenza per Vienna.
</p>

<p>
<span class="pagenum"><a id="Page_68"></a>[68]</span>
</p>

<p>
<i>22 ottobre.</i> — Arrivo a Vienna alle 6 del mattino.
Alle 9 pom. sono alla frontiera.
</p>

<p>
<i>23 ottobre.</i> — Alle 7 a Verona.
</p>

<p>
A Torino. Conferenza col Re.
</p>

<p class="indr">
«Napoli, 30 ottobre 1877.
</p>

<p class="indl">
<i>Caro Depretis</i>,
</p>

<p>
. . . Spero che non avremo la guerra, ma siccome non
possiamo noi arrestare il corso degli avvenimenti europei,
ed abbiamo bisogno che l'Europa ci ritenga essere
abbastanza potenti da far valere la nostra forza
in caso di complicazioni in conseguenza della guerra
d'Oriente, è giuocoforza tenersi pronti ad entrare anche
noi in campagna. Su questo, amico mio, non ho parole
per ripeterti che l'Italia deve, con qualunque sacrifizio,
compiere i suoi armamenti. All'estero siamo considerati
quale popolo prudente e savio, ma non tutti ci credono
forti abbastanza.
</p>

<p>
A me Andrássy non lo accennò, ma Robilant mi
disse che ragionando col Cancelliere austro-ungarico,
questi in tutte le questioni territoriali avrebbe sempre
risposto che l'Impero era pronto a farle decidere con
le armi.
</p>

<p>
È quindi interesse di patria di tenerci in condizioni
da poter dire anche noi di poter ricorrere alle armi
se tale debba essere la sorte cui ci spinge l'avversario.
</p>

<p>
È il solo modo con cui potremo evitare la guerra.
</p>

<p>
Quando rifletto che fino dal 1870 io chiedeva al Ministero
di destra di armare la nazione in previsione di
grandi avvenimenti, e che non fui ascoltato, ne sento
doppio dolore.
</p>

<p>
Ma oggi siamo noi al governo, e se qualche disgrazia
avvenisse, i nostri avversarii direbbero subito che
non abbiamo saputo fare il debito nostro. Mettiamoci
dunque con ogni zelo all'opera, facendo tutto ciò che
possa essere necessario.
</p>

<p>
Prego di telegrafarmi, e ti assicuro che mi avrai
sempre con te in tutto ciò che possa fare il bene del
nostro paese.
</p>

<p>
<span class="pagenum"><a id="Page_69"></a>[69]</span>
Spero che con Zanardelli finirai per metterti d'accordo.
</p>

<p>
Quella delle ferrovie è una quistione anche essa capitale,
e che bisogna in un modo qualunque risolver
presto.
</p>

<p>
In caso di guerra bisogna aver riordinato le grandi
linee di comunicazione tra le varie parti d'Italia. Zanardelli
è un gran patriota e deve comprendere quale
responsabilità pesi su lui. Non deve passare il mese di
dicembre senza essersi ricostituito questo ramo di pubblico
servizio. È impossibile lasciare più a lungo le ferrovie
dell'Alta Italia in potere della Südbahn. Quantunque
il Direttore sia di tua fiducia, esso è costretto
ad ubbidire ad una Società non amica. La quistione, a
mio modo di vedere, non è solamente finanziaria, ma
eminentemente politica.
</p>

<p>
Se tu parlando col ministro dei Lavori pubblici, toccherai
questa corda, son sicuro che riuscirai.
</p>

<p class="indr">
Il tuo aff.<sup>mo</sup>
<br />
<span class="smcap">F. Crispi</span>.»
</p>
</div>
</div>

<div class="chapter">
<p>
<span class="pagenum"><a id="Page_71"></a>[71]</span>
</p>

<h2><a id="capitolo_secondo"></a><span class="smcap">Capitolo Secondo.</span>
<br />
<span class="small">La politica estera dell'Italia dal 1878
alla Triplice Alleanza.</span></h2>

<p class="somcap">
Il conte Corti respinge la proposta di accordi segreti con l'Inghilterra alla vigilia
del Congresso di Berlino. — Come la Francia ottiene <i>carte blanche</i> per
Tunisi. — La politica dell'isolamento. — Causa l'irredentismo l'Austria minaccia
di passare la frontiera. — La francofilia di Benedetto Cairoli non evita l'occupazione
francese della Tunisia. — Storia documentata dell'impresa tunisina e
del disinteressamento dell'Inghilterra. — L'Italia avrebbe allora potuto occupare
la Tripolitania. — Disillusi della Francia, ci rivolgiamo alla Germania. — Prodromi
della Triplice Alleanza. — Il conte Maffei. — Il trattato del 20 maggio 1882.
</p>

<p>
Il viaggio dell'on. Crispi se fu salutato con grande fervore in
Germania, insospettì il governo francese e la sua stampa, che videro
profilarsi sull'orizzonte un'alleanza italo-germanica. Il <i>Figaro</i>
faceva rilevare in un suo articolo “M. Crispi à Berlin„ le accoglienze
straordinarie fatte all'uomo di Stato italiano, le frasi più
significative dette dal presidente Bennigsen nel suo discorso al
pranzo parlamentare del 23 settembre; e tra le altre sottolineava
quella che “i due popoli — italiano e tedesco — avevano gli stessi
nemici da combattere„. Anche in Italia la stampa del partito
moderato si propose di togliere valore alle manifestazioni di
Crispi; il quale, sebbene presidente della Camera dei deputati, — scriveva
la <i>Gazzetta d'Italia</i> — non rappresentava che questa,
cioè una impercettibile minoranza: “la Camera è eletta da 300
mila elettori e gl'italiani sono 27 milioni!„ E l'<i>Opinione</i>, il più
autorevole giornale dei moderati, giungeva (3 ottobre) a rimproverare
<span class="pagenum"><a id="Page_72"></a>[72]</span>
al governo italiano di mantenere buone relazioni col
gabinetto di Berlino “a spese della nostra dignità„! Del qual
giudizio si risentiva il buon ambasciatore di Launay, che scriveva
a Crispi: “Questa poi è troppo forte. Il rimprovero ricade
in parte sul rappresentante in Germania di questa politica....
Scrissi al Melegari di fare ribattere con energia quelle accuse„.
</p>

<p>
In verità, l'on. Crispi in quella sua escursione attraverso
l'Europa aveva perorato efficacemente per i diritti d'Italia, ravvivato
simpatie e gettate le basi di una politica la quale, se fosse
stata seguita con diligenza e lealtà, avrebbe evitato al nostro
paese i danni e le offese che raccolse dappoi da ogni lato. Trovò
la vecchia Austria ancora viva, e arcigna; e comprese esser lontano
il giorno di una amicizia italo-austriaca sincera e duratura.
Ma in Germania quello era il momento per un'alleanza coll'Italia:
l'opinione pubblica ben disposta e il principe di Bismarck
ancora senza altri impegni. Egli voleva procedere d'accordo con
l'Austria; ma ad un'alleanza con essa non pensò che dopo il
Congresso di Berlino per rispondere alle minacce dei panslavisti,
e non vi giunse che nel 1879, dopo molti sforzi per convincere
l'imperatore Guglielmo.<a class="tag" id="tag12" href="#note12">[12]</a> A prescindere da ogni altro vantaggio
morale, politico ed economico, l'alleanza italo-germanica ci avrebbe
garantito al Congresso di Berlino; non avrebbe impedito probabilmente
l'alleanza austro-germanica, ma l'Austria, non l'Italia,
sarebbe entrata terza nel sistema di alleanze della Germania, e
avremmo evitato la mortificazione che nel 1882 ci fu imposta di
passare da Vienna per giungere a Berlino; infine, la Francia
non avrebbe avuto nel 1878 <i>carte blanche</i> per occupare Tunisi
e non avrebbe osato infliggerci quella umiliazione abusando del
diritto del più forte.
</p>

<p>
Il Re e il Presidente del Consiglio convennero nel nuovo indirizzo
a darsi alla politica internazionale dell'Italia; il 29 dicembre
1877 l'on. Crispi entrava nel Ministero Depretis, come
ministro dell'Interno. Ma, sventuratamente, Vittorio Emanuele si
ammalava di lì a pochi giorni, e moriva il 9 gennaio. I funerali
del primo re d'Italia, i primi atti del re Umberto, poi la morte
del papa Pio IX e il Conclave di Leone XIII assorbirono l'attività
<span class="pagenum"><a id="Page_73"></a>[73]</span>
ministeriale. Quando si avvicinava il momento di rivolgere
la mente agli accordi presi a Gastein col principe di Bismarck,
l'on. Crispi cadeva vittima di un turpe complotto, che, in nome
della morale, uomini di pochi scrupoli morali nella vita pubblica
come nella privata, architettarono con grande abilità trovando
facile credito nel pubblico politico, avido in tutti i tempi di
scandali e di esecuzioni. L'on. Crispi, il quale, toccando l'accusa
intime sue circostanze famigliari, si limitò a difendersi dinanzi
al magistrato — ottenendo da esso il riconoscimento della legalità
della sua condotta — dovette rinunziare con indicibile dolore
a rendere alla patria i servigi ch'era sicuro di poterle
rendere.
</p>

<p>
E il cruccio per il male che i suoi nemici irrimediabilmente
avevano fatto più all'Italia che a lui, non lo abbandonò mai. Da
un suo diario del 1896, nel quale è riferito un colloquio avuto
il 26 ottobre col presidente del Senato, Domenico Farini, trascriviamo:
</p>

<p>
<i>(Crispi al suo interlocutore)</i>
</p>

<div class="blockquote">
<p>
— «Siccome sai, al 1878 fu stabilita la convocazione
di un Congresso a Berlino, e l'Italia dovette mandarvi
il suo rappresentante. Allora, come oggi, ero maltrattato
dai miei avversarii. Gli attacchi personali, però, non mi
fecero dimenticare gl'interessi della patria nostra. Vidi
Bertani, e parlandogli del mio viaggio nei vari Stati
d'Europa, e della nostra situazione all'estero, lo pregai di
veder Cairoli e di consigliargli a leggere la mia corrispondenza
epistolare e telegrafica, e poscia di avere un
colloquio con me. Nelle cose internazionali non tutto si
scrive, e però molto avrei potuto aggiungere allo scritto.
Lo crederesti? <i>Cairoli non volle leggere la mia corrispondenza,
nè avere un colloquio con me!</i> Bertani, indignato,
se ne partì, ed a Berlino invece di combattere la proposta
occupazione della Bosnia e della Erzegovina da
parte dell'Austria, la favorirono.»
</p>
</div>

<p>
Le dichiarazioni fatte nel colloquio del 5 ottobre da Crispi
a lord Derby in nome dell'Italia, furono seme gettato in terreno
propizio. Non supponendo il governo britannico che la politica
estera in Italia fosse mutevole come giuochi di fanciulli, nei
<span class="pagenum"><a id="Page_74"></a>[74]</span>
primi giorni del marzo 1878 lord Derby offriva uno scambio di
idee sugli interessi comuni anglo-italiani nel Mediterraneo. L'onorevole
Depretis accettò con premura l'offerta, tanto che il generale
Menabrea, ambasciatore a Londra, gli telegrafava il 9 marzo:
</p>

<div class="blockquote">
<p>
«Conformemente al telegramma di V. E. in data di
ieri, ho incominciato a intrattenere Derby su gli affari
di Egitto, di Tripoli e di Tunisi. Egli mi ha detto essere
evidente che l'Italia e l'Inghilterra avevano interessi
comuni nel Mediterraneo, e che desiderava su tale
argomento uno scambio di idee, riservandosi di riparlarne.»
</p>
</div>

<p>
Il 13 marzo Menabrea telegrafava nuovamente:
</p>

<div class="blockquote">
<p>
«... Derby mi ha ripetuto che desiderava intendersi
con l'Italia sulle questioni relative al Mediterraneo e
che aveva incaricato Paget [ambasciatore britannico a
Roma] di fare su tale oggetto delle aperture a V. E.»
</p>
</div>

<p>
Il 16 marzo il gen. Menabrea insisteva:
</p>

<div class="blockquote">
<p>
«... Il conte Derby sembra fare assegnamento sull'Italia
per difendere gli interessi comuni nel Mediterraneo
e nel Mar Nero. Egli mi disse di avere dato incarico
a sir A. Paget di fare delle aperture in quel senso
all'E. V. stessa, come l'E. V. lo suggeriva col suo telegramma
dell'8 marzo corrente.»
</p>
</div>

<p>
Il ministero degli Affari Esteri taceva dal giorno 8. Depretis
si era dimesso il 9; la crisi ministeriale si chiuse il 24 con la
nomina di Benedetto Cairoli alla presidenza del Consiglio. Finalmente
Roma rispose. Il conte Corti, preso possesso dell'ufficio
di Ministro degli Affari Esteri il 26, due giorni dopo non esitava
a respingere la mano offertaci dall'Inghilterra, con la seguente
incredibile lettera nella quale, non si comprende perchè, limitava
al mar Nero e agli Stretti il campo degli accordi proposti anche
per il Mediterraneo:
</p>

<p>
<span class="pagenum"><a id="Page_75"></a>[75]</span>
</p>

<div class="blockquote">
<p class="indr">
«Roma, 28 marzo 1878.
</p>

<p class="indl">
<i>Signor ambasciatore,</i>
</p>

<p>
È venuto oggi da me l'ambasciatore d'Inghilterra, e,
per incarico avutone dal suo governo, mi ha fatto la
comunicazione che già V. E. aveva annunciato.
</p>

<p>
In previsione dei mutamenti che la presente guerra
può arrecare nell'equilibrio di forze finora mantenutosi
in ordine alle comunicazioni tra il Mediterraneo e il
Mar Nero, i governi più immediatamente interessati in
quelle acque dovrebbero, secondo il pensiero del governo
della Regina, essere concordi nel considerare la preservazione,
per tale rispetto, dei loro interessi commerciali
e politici, nel Mar Nero e negli Stretti, e, in conseguenza,
qualsiasi atto che miri a violare quegli interessi, siccome
questione di generale portata; e però di tempo in
tempo, per quanto la cosa riesca praticamente possibile,
dovrebbero procedere ad accordi circa le misure che fossero
per essere necessarie per la preservazione di quegli
interessi.
</p>

<p>
Ho risposto a sir Augustus Paget che il governo del
Re annette molto pregio a tenersi col governo Britannico
nelle più cordiali e intime relazioni; che senza
dubbio l'Inghilterra e l'Italia hanno, in materia di commerci,
degli interessi comuni per ciò che concerne il
regime degli Stretti e del Mar Nero; che saremo quindi
sempre lieti di ricevere e di prendere nella più seria considerazione
le comunicazioni e le avvertenze che il governo
della Regina fosse per farci pervenire in proposito;
che, però, il governo di Sua Maestà non stimerebbe di
poter prendere, a tale riguardo, degli impegni che possano
condurlo ad una azione.
</p>

<p>
Della comunicazione fattami dall'ambasciatore britannico
e della mia risposta, mi giova pigliar nota in
questo mio dispaccio destinato a personale informazione
dell'E. V. Gradisca ecc.
</p>

<p class="indr">
<span class="smcap">L. Corti.</span>»
</p>
</div>

<p>
Dinanzi alla inconsistenza della politica italiana, lord Derby — il
quale aveva probabilmente fatto assegnamento sull'Italia
per la riuscita del suo piano diplomatico, dove, secondo la promessa
<span class="pagenum"><a id="Page_76"></a>[76]</span>
fatta all'on. Crispi, era certamente la garanzia degli interessi
italiani dinanzi al ventilato ingrandimento dell'Austria, — dovette
pensare molto male dei “nipoti di Machiavelli„, e si affrettò
a dimostrarsi zelante degli interessi... austriaci. Tantocchè
al Congresso riunitosi il 13 giugno di quell'anno 1878 in Berlino,
nella seduta del 28 giugno fu uno dei plenipotenziarii inglesi,
lord Salisbury, quello che “esaminata la gravità delle condizioni
della Bosnia e dell'Erzegovina, e l'impossibilità nella Turchia di
farvi fronte„, propose che “quelle due provincie fossero occupate
militarmente e amministrate dall'Austria-Ungheria„.
</p>

<p>
E il principe di Bismarck — che forse aveva invano atteso
chi gli continuasse i discorsi fattigli in nome del Re d'Italia
dall'on. Crispi a Gastein e a Berlino — si affrettò ad associarsi,
in nome della Germania, alla proposta del marchese di Salisbury.
</p>

<p>
L'Italia era assente; e il conte Corti che la rappresentava al
Congresso, non seppe neppure tacere. Chiese al plenipotenziario
austriaco, Giulio Andrássy, “se era in grado di fornire sulla
combinazione proposta qualche ulteriore spiegazione dal punto
di vista dell'interesse generale dell'Europa„. E lo Andrássy non
rispose alla vana domanda, ma disse semplicemente “essere convinto
che il punto di vista europeo, che aveva ispirato il governo
austro-ungarico, sarebbe stato apprezzato dal gabinetto italiano,
come era stato apprezzato dagli altri gabinetti„.
</p>

<p>
Non mancò neppure l'adesione della Francia. Il primo plenipotenziario
di quella potenza, il signor Waddington, espresse
l'opinione che “la combinazione indicata dal gabinetto inglese
era la sola che assicurasse un'esistenza tranquilla alle popolazioni
della Bosnia e della Erzegovina, e che l'intervento dell'Austria-Ungheria
dovesse considerarsi come una misura di polizia europea„.
</p>

<p>
Quest'adesione non poteva mancare. Come l'Inghilterra ebbe
l'isola di Cipro — con una convenzione stipulata con la Turchia
precedentemente al Congresso (4 giugno) — la Germania cercò
il suo vantaggio nel salvaguardare gl'interessi della Russia e
accaparrarsene la riconoscenza — e l'Austria-Ungheria ebbe la
Bosnia e l'Erzegovina, — così la Francia, negli accordi del retroscena,
ebbe concessa la facoltà di occupare la Tunisia quando
avesse voluto.
</p>

<p>
La concessione di questa facoltà — la quale spiega l'ambigua
<span class="pagenum"><a id="Page_77"></a>[77]</span>
condotta tenuta nella questione tunisina dal gabinetto inglese,
dinanzi alle rimostranze dell'Italia — è stata per molti anni affermata
e negata. Ma dubitare di essa non si può più.
</p>

<p>
Il Gambetta — lo scrisse il gen. Cialdini il 26 giugno 1880 — “rammentò
come all'indomani del trattato di Berlino la Francia
fosse consigliata dal principe di Bismarck, fosse spinta, eccitata
da lord Beaconsfield, a prendersi Tunisi, senza che la Germania
e l'Inghilterra si preoccupassero punto nè poco delle aspirazioni
e delle convenienze italiane„.
</p>

<p>
Il Waddington stesso ebbe cura di vantarsi di quella concessione,
come di un grande successo della sua carriera. Ciò è ben
messo in luce nella lettera che segue dell'ambasciatore Tornielli
all'on. Crispi:
</p>

<div class="blockquote">
<p class="indr">
«Londra, 9 gennaio 1894.
</p>

<p>
Nella campagna elettorale che riuscì sfortunata per
il sig. Waddington, questi, giustificando l'operosità sua
a prò della Francia nel servizio diplomatico, addusse in
una lettera pubblicata nei giornali, fra gli altri titoli di
merito, lo aver egli durante il Congresso di Berlino e
mediante una segreta stipulazione con l'Inghilterra, ottenuto
per la Francia «carte blanche» a Tunisi, sicchè
potè essere più tardi stabilito il protettorato francese
senza che occorresse alcun incidente europeo.
</p>

<p>
Mentre era al governo lord Salisbury, quando io, in
obbedienza alle insistenti istruzioni del R. governo, dovetti
ripetutamente urtarmi contro le evasive sue risposte
alle nostre comunicazioni intese a conseguire che
il Gabinetto di Londra s'interessasse al par di noi nella
questione di Biserta, non mancai di riferire che, a parer
mio, questo ministro britannico che era stato plenipotenziario
al Congresso di Berlino, doveva essere trattenuto
in questa questione dai personali impegni colà presi
appunto col sig. Waddington. Quelle che erano supposizioni,
suggerite dal singolare contegno di lord Salisbury,
divennero in me quasi una certezza durante un colloquio
avuto con lord Rosebery nel luglio 1893, quando incidentalmente
S. S. affermavami che l'occupazione della
Tunisia per parte della Francia era stata, tra questa e
le altre potenze, regolata all'epoca del Congresso di
Berlino.
</p>

<p>
<span class="pagenum"><a id="Page_78"></a>[78]</span>
La lettera recente del sig. Waddington ai suoi elettori
toglie di mezzo ogni incertezza. Non è l'antico ambasciatore
francese a Londra persona tale da equivocare
nell'uso di parole delle quali perfettamente conosce il
proprio significato ed il valore. Non ho veduto il testo
francese del suo scritto, ma ne ho sotto gli occhi la versione
inglese data dal <i>Times</i>: «Finally, by a secret stipulation
with England, I obtained <i>carte blanche</i> for France
in Tunis, which later on permitted us to establish there
our protectorate without the occurrence of any european
incident». Se il sig. Waddington ha scritto che
una stipulazione segreta ha avuto luogo con l'Inghilterra,
ciò vuol dire che un impegno scritto esiste. E le
ultime parole da lui adoperate indicherebbero che altre
Potenze dovrebbero averne avuta notizia senza muovere
contro la medesima alcuna obiezione. Questa interpretazione
sarebbe conforme a ciò che lord Rosebery ebbe a
dirmi occasionalmente.»
</p>
</div>

<p>
È da notarsi che i plenipotenziarii italiani a Berlino ebbero
un vago sospetto di accordi altrui relativi alla Tunisia, stipulati
o in via di stipulazione. Infatti il 18 luglio 1878, cinque giorni
dopo la firma del trattato, l'ambasciatore di Launay telegrafava
a Roma:
</p>

<div class="blockquote">
<p>
«Il serait prudent d'avoir l'œil ouvert à Paris relativement
à des combinaisons éventuelles se rattachant
à Tunis.»
</p>
</div>

<p>
Questo avvertimento, trasmesso all'ambasciatore a Parigi, irritò
questi, ch'era il general Cialdini, il quale rispose il 18:
</p>

<div class="blockquote">
<p>
«En réponse à votre télégramme d'avant-hier soir
concernant la question de Tunis, j'envoie aujourd'hui à
V. E. nouveau rapport aussi rassurant que possible. Je
prie de faire savoir à S. E. l'ambassadeur de S. M. à
Berlin qu'il serait prudent d'avoir l'œil ouvert sur le
prince de Bismarck relativement à des combinaisons
éventuelles se rattachant à la Hollande.»
</p>
</div>

<p>
L'ironia del gen. Cialdini era fuor di luogo, perchè la combinazione
relativa alla Tunisia era un fatto reale; ma non a Parigi
<span class="pagenum"><a id="Page_79"></a>[79]</span>
bisognava tener gli occhi aperti, siccome consigliava il di
Launay: sarebbe stato, invece, più opportuno averli tenuti aperti
a Berlino.
</p>

<p>
Il conte di Launay, il quale, se non un'aquila, era un diplomatico
zelante, cercò di approfondire il mistero. Le informazioni,
però, a lui fornite dai suoi colleghi, glielo resero impenetrabile.
</p>

<p>
L'ambasciatore inglese, lord Odo Russell, gli disse che “le
idee della Francia per una presa di possesso della Tunisia, o almeno
per un protettorato, avevano fatto notevoli progressi, e che
bisognava badare a non lasciarsi sorprendere dagli avvenimenti„;
il sig. Radowitz espresse l'opinione che delle “insinuazioni„ fossero
state fatte al sig. Waddington, il quale aveva “<i>décliné
d'entrer en pourparlers, même académiques</i>„. Cosicchè, facendo
delle ipotesi per non potersi fondare sul sodo di notizie sicure,
il di Launay argomentava che dal suo stesso punto di vista
l'Inghilterra doveva desiderare che l'Italia, a preferenza della
Francia, si rafforzasse nel Mediterraneo, e che eziandio la Germania
avrebbe preferito che la Tunisia cadesse in mani italiane,
anzichè in mani francesi. Quindi, niente paura. “È evidente — concludeva — che
noi non potremmo consentire che la Reggenza
divenisse provincia francese per essere all'occorrenza base d'operazione,
sia ad organizzare insurrezioni nel nostro territorio, sia
per paralizzare, in caso di guerra, i nostri movimenti nel Mediterraneo.
La Francia ci stringe di già abbastanza con la Savoia,
Nizza, l'Alto Delfinato, la Corsica, ecc., perchè possiamo consentire
a farle prendere altre posizioni strategiche a nostro danno„.
</p>

<p class="pad2">
La politica seguita dall'on. Benedetto Cairoli — che fu presidente
del Consiglio quasi ininterrottamente dal marzo 1878 al
maggio 1881 — mantenne l'Italia nell'isolamento. Le simpatie
del Cairoli volgevano verso la Francia; ma mentre egli non otteneva
ufficialmente che il governo di quel paese tenesse in equa
considerazione gl'interessi italiani, mantenendo intelligenze e
avendo quasi degli occulti compromessi con le individualità più
spiccate del partito repubblicano <i>non al potere</i>, faceva gran conto
di costoro, che facilmente, appunto perchè senza responsabilità
pubblica, largheggiavano in proteste di amicizia. Di fronte all'Austria,
egli, appartenente a famiglia lombarda nobilissima per
<span class="pagenum"><a id="Page_80"></a>[80]</span>
patriottismo, non seppe, salendo al ministero, spogliarsi dei ricordi
delle lotte passate e considerare l'ufficio con la serenità
fredda e obbiettiva dell'uomo di Stato. Non risulta che egli facesse
dell'irredentismo stando al governo; ma molti, i quali pubblicamente
gli si dicevano amici, erano irredentisti militanti, e
il complesso della sua azione accennava per lo meno a tolleranza
verso le agitazioni anti-austriache, mentre il partito costituzionale
e la stampa sua non reagivano con un vigore apprezzabile.
</p>

<p>
Quelle agitazioni, invero, fecero all'Italia molto male; e non
erano serie, sia che gli irredentisti pensassero alla possibilità di
strappare all'Austria le Provincie italiane con le armi in pugno,
sia che immaginassero di rivendicarle coi clamori. Ci fecero molto
male anche perchè popolarizzarono in Austria il concetto che
la lotta all'irredentismo italiano si identificava con la difesa dei
principii sui quali poggia la saldezza dell'Impero, e resero, quindi,
più difficile una futura consensuale rettifica delle frontiere, che
ogni patriota italiano deve desiderare.
</p>

<p>
Crispi pensò sempre che l'Italia avesse sommo interesse ad
ottenere le sue frontiere naturali; ma ritenne che incombesse
alla diplomazia il definire la questione, e che gl'irredentisti non
ottenessero altro scopo che quello di rinviare all'infinito tale
definizione.
</p>

<p>
Fu denunziato più volte a Vienna e a Berlino che l'irredentismo
in Italia, come certe manifestazioni panslaviste in Russia,
erano macchine da guerra montate dal partito d'azione francese, — delle
quali le polizie austriaca e tedesca pretesero di aver
sorpreso le fila, tese specialmente nelle nostre loggie massoniche — allo
scopo d'inimicare l'Italia all'Austria e alla Germania, anche
suscitando in Italia un movimento repubblicano con tendenze
irredentiste per paralizzare l'Austria e renderne l'alleanza
inutile alla Germania. Per una strana e infelice coincidenza,
quella denunziata propaganda in Italia del partito d'azione francese
si svolgeva mentre la politica della Consulta sembrava considerasse
l'Austria come una nemica naturale nostra e delle subnazionalità
del Danubio e dei Balcani. E le diffidenze del governo
di Vienna non poterono mancare. Esse dettero giorni
molto amari alla Consulta. In settembre 1879 il colonnello Haymerle,
già addetto militare all'ambasciata austriaca presso il Quirinale
<span class="pagenum"><a id="Page_81"></a>[81]</span>
retta da suo fratello, espose in un opuscolo intitolato
«Italicae res» gli argomenti secondo i quali, dal punto di vista
austriaco, l'irredentismo era fondato sull'errore e doveva avere
l'Austria irremovibilmente avversa. Questa pubblicazione suscitò
polemiche senza fine. Poco dopo, nei primi del 1880, irritò grandemente
l'Austria il fatto che ai funerali del generale Avezzana,
presidente dell'<i>Irredenta</i>, due ministri e un segretario generale
avevano retto i cordoni del feretro insieme al sig. Matteo Imbriani,
fanatico irredentista. Non soddisfatto delle spiegazioni date
dall'on. Cairoli, il governo austriaco assunse un'attitudine minacciosa.
Il 31 marzo il Comando del III Corpo d'Armata a Verona
informava il ministero di truppe raccolte alla frontiera sotto
il comando dell'arciduca Alberto; ve ne erano a Bezzecca, a
Pieve di Ledro e a Riva; l'arciduca era ad Arco col suo Stato
Maggiore. Il 10 aprile l'ambasciatore a Vienna, conte di Robilant,
avvertiva che l'avvicinamento delle truppe austriache nel Tirolo
doveva considerarsi come una minaccia.
</p>

<p>
Gl'incidenti sollevati ad ogni momento continuarono a tenere
accesi gli animi per tutto il 1880 e oltre. Il 14 aprile il deputato
Cavallotti fu espulso da Trieste; in giugno l'Austria disapprovava
la conversione dei beni del Collegio di <i>Propaganda Fide</i>,
ritenendo questo come un'associazione internazionale; in agosto
si opponeva alla concessione di decorazioni italiane a cittadini
del Tirolo e di Trieste; in ottobre protestava contro la deliberazione
del Comitato dell'Esposizione Nazionale di Milano pel 1881,
di ammettere espositori delle provincie di lingua italiana appartenenti
all'Impero. E altri incidenti che non giova ricordare si
verificarono finchè l'on. Cairoli tenne la direzione del Governo e
della politica estera, cioè sino alla fine di maggio 1881.
</p>

<p>
L'on. Cairoli cadde dal potere in seguito al protettorato imposto
dalla Francia alla Tunisia; la sua inabilità, che poteva
condurci ad una guerra contro l'Austria, ci condusse, invece, ad
un disastro morale e politico nel campo ch'egli prediligeva.
</p>

<p class="pad2">
La spinta data alla Francia a rivolgere la sua attività verso
la Tunisia, fu molto abile; fatalmente, il principe di Bismarck
allontanava dall'Europa lo spirito ambizioso dei francesi. I quali,
nonostante considerassero dapprima l'offerta come un inganno,
e come un delitto il distrarre energie e pensare ad altro che
<span class="pagenum"><a id="Page_82"></a>[82]</span>
non fosse la rivendicazione dell'Alsazia e della Lorena, si compiacquero
poco alla volta di trovare in Africa un compenso materiale
e un temporaneo conforto morale alle sconfitte subite; e
forse qualcuno, chissà? pensò alle nuove forze che la Francia
avrebbe trovate nell'Africa da gettare un giorno sulla bilancia
dei destini d'Europa. In un rapporto del 18 luglio 1878, l'ambasciatore
Cialdini scriveva:
</p>

<div class="blockquote">
<p>
«Conviene riconoscere essere divenuto un dogma repubblicano
(almeno per ora) che la Francia non debba
permettersi conquista od annessione alcuna, prima di
avere rivendicate e ricondotte alla repubblica le perdute
Provincie dell'Alsazia e della Lorena.»
</p>
</div>

<p>
Se la Francia avesse badato soltanto a non offendere le suscettibilità
e gl'interessi italiani, la Tunisia sarebbe ancora aperta
alla libera attività delle due nazioni. Ma alla Francia premevano
sopratutto le ragioni della sua efficenza internazionale e della
sua potenza. Che pretendeva l'Italia, isolata ed inerme? Che la
Francia ansiosa di dominio, vedendo la via libera da ostacoli
materiali, si astenesse per considerazioni di equità e di simpatia
verso un giovine Stato sorto inopportunamente, che si atteggiava
a suo rivale? Questo potè pensarlo chi della politica internazionale
aveva un concetto puerile. Spettava al governo italiano,
il quale vide nascere il pericolo e potè seguire, sulle diligenti
informazioni del generale Cialdini, l'evoluzione dell'opinione
francese circa l'utilità di quell'impresa, di prevenirla, di assicurare
lo <i>statu quo</i> del Mediterraneo mediante le alleanze alle quali
ricorse troppo tardi.
</p>

<p>
L'on. Cairoli non ha scusa poichè dal 1878 al 1881 fu tenuto
esattamente al corrente delle intenzioni del gabinetto francese
rispetto a Tunisi.
</p>

<p>
In un primo periodo fu riconosciuto formalmente dalla Francia
il diritto dell'Italia a non essere chiusa nel suo mare, e il
Cialdini riferiva il 19 agosto 1878 le seguenti dichiarazioni del
signor Waddington, ministro degli Affari esteri e di Gambetta:
</p>

<div class="blockquote">
<p>
«Che la questione di Tunisi non era mai stata posta
sul tappeto e che non se n'era nemmeno parlato a guisa
di passeggera conversazione nel Consiglio di ministri.
<span class="pagenum"><a id="Page_83"></a>[83]</span>
Aggiunse che se in seguito alla posizione fatta alle Potenze
mediterranee dal Congresso di Berlino e sovratutto
dal trattato anglo-turco, sorgesse la necessità o la convenienza
di prendere qualche misura di precauzione nel
bacino del Mediterraneo a tutela degli interessi francesi,
non si farebbe nulla, assolutamente nulla, senza previo
e completo accordo con l'Italia. Aggiunse che a parer
suo, si perde sovente in profondità ed in forza ciò che
si guadagna in estensione e superficie; che Algeri è un
inciampo, un peso, una debolezza per la Francia; quindi
essere egli personalmente contrario all'acquisto di Tunisi.
</p>

<p>
Pur tuttavia — seguitò — l'avviso altrui potrebbe
prevalere, ma io vi dò la parola d'onore che sino a
quando io farò parte del governo francese, nulla di simile
sarà tentato, nessuna occupazione avrà luogo di
Tunisi o di altro punto, senza andare di concerto con
voi, senza prima riconoscere il diritto che avrebbe l'Italia
di occupare un altro punto d'importanza relativa e proporzionata.
</p>

<p>
Ieri al tardi venne da me il sig. Gambetta, al quale
io desiderava parlare nuovamente su questo argomento.
Egli mi rinnovò con maggior calore ed espansione le assicurazioni
già datemi tempo addietro, che il governo
francese attualmente al potere ed il partito repubblicano
che lo sostiene, non avevano pensato mai all'occupazione
di Tunisi; cosa che non entrava punto nelle loro viste.
E se mai arrivasse giorno in cui fossero condotti ad
occuparsi di un simile progetto, essi si porrebbero anzitutto
d'accordo coll'Italia, non potendo convenire alla
Francia di farsene una nemica irreconciliabile; mi pregò
di dire al governo del Re che, a parer suo, fra i vari
risultati del Congresso di Berlino spicca la necessità di
unirsi sempre più, massime poi sulle questioni orientale
e mediterranea.
</p>

<p>
Le dichiarazioni somigliantissime di questi due uomini
politici mi sembrano rassicuranti, perchè mi sembrano
sincere.»
</p>
</div>

<p>
In un secondo periodo ferve a Tunisi la lotta d'influenza;
due consoli bellicosi, Roustan e Macciò, si disputano il terreno.
Col gen. Cialdini, il 26 giugno 1880 il presidente della Repubblica,
Grévy, deplorava che la questione di Tunisi — la quale,
<span class="pagenum"><a id="Page_84"></a>[84]</span>
secondo lui, non valeva un sigaro da due soldi — potesse divenire
cagione di dissidio; e il ministro Freycinet si augurava
di poter conciliare i desideri italiani con gl'interessi della Francia.
Ma Leone Gambetta “forse più franco, certamente più
chiaro„, diceva l'Italia non dovere contrastare l'influenza francese
in Tunisia. Non voleva essa tener conto della prudenza e
della moderazione di cui la Francia dava prova astenendosi dal
prendersi un paese offertole da tutte le Potenze?
</p>

<p>
L'on. Cairoli credette che a trattenere la Francia, sulla via
nella quale ora non più involontariamente procedeva, bastassero
le dichiarazioni sentimentali sulla fratellanza dei due popoli, le
proteste delle sue pure intenzioni, la minaccia di mutare indirizzo
politico. Codesti argomenti verbali non fecero alcuna impressione;
ma la sollecitudine, invece, dimostrata dal Cairoli per
il tronco di ferrovia Tunisi-Goletta e per il cavo telegrafico Sicilia-Tunisi,
cioè per due iniziative non private, ma in realtà
del governo italiano e tali quindi da dare a questo una maggiore
influenza politica, quella sì che fece impressione, anzi allarmò la
Francia, la quale andava abituandosi a considerare prevalenti i
propri interessi nella Reggenza. E così il Freycinet, il 9 luglio 1880,
modificò le dichiarazioni fatte il 19 agosto 1878 da Waddington:
“La Francia non pensa ora ad occupare Tunisi, ma l'avvenire <i>sta
nelle mani di Dio</i>„. E rifiutò di consentire alla concessione da
parte del Bey della posa di un cavo diretto indipendente tra
Tunisi e la Sicilia.
</p>

<p class="pad2">
La esclusività dell'influenza francese divenne nel terzo periodo
lo scopo del gabinetto di Parigi. Si era ancora lontani
dalla decisione di un'azione militare, ma era entrata in azione
una gran forza, l'opinione pubblica; la quale, aizzata dalla stampa,
finì con l'esercitare un'azione determinante sul Governo. Gli speculatori
non mancarono di ispirare i sentimenti che dividono e
furono denunziati anche alla Camera francese; si disse anche che
individualità spiccate, le quali circondavano il Gambetta, si preoccupassero
di far denaro. Pochi pubblicisti, come Mad. Adam,
tentarono a Parigi di opporsi alla corrente, non riuscendo ad
altro che a farsi accusare di poco patriottismo.
</p>

<p>
Prevedendo che un giorno o l'altro sarebbe stato spinto ad
occupare la Tunisia, il Freycinet si preoccupava naturalmente
<span class="pagenum"><a id="Page_85"></a>[85]</span>
delle conseguenze di tal fatto. Il 25 luglio 1880 il nostro ambasciatore
era in visita presso di lui, quando ad un tratto il Freycinet
gli disse:
</p>

<div class="blockquote">
<p>
«Ma perchè vi ostinate a pensare a Tunisi, dove la
vostra concorrenza può turbare un giorno o l'altro i
nostri buoni rapporti, perchè non volgereste piuttosto
gli occhi su Tripoli, nel qual luogo non avreste a lottare
con noi, nè con altri?»
</p>

<p>
Queste parole — osservava il Cialdini — mi ricordarono
una frase analoga sfuggita al duca Decazes, e
dovetti convincermi sempre più che esiste un pensiero
politico permanente, tradizionale rispetto alla costa mediterranea
dell'Africa, pensiero a cui tutti i partiti si
mostrano ossequenti e si studiano di custodire, trasmettere
e sviluppare.
</p>

<p>
Risposi che una simile indicazione mi rammentava
il consiglio dato da Bismarck a Napoleone III di prendersi
il Belgio e lasciare la provincia Renana in pace;
che noi non aspiravamo a Tripoli più che a Tunisi, ma
desideravamo soltanto che codeste Reggenze fossero mantenute
in <i>statu-quo</i>. Aggiunsi che di Tripoli non occorreva
parlare neanche a titolo di compenso, se mai la
Francia occupasse Tunisi un giorno, a meno che Tripoli
non cessasse di far parte dell'impero turco.
</p>

<p>
L'avvenire è nelle mani di Dio (frase prediletta del
sig. Freycinet) e potrebbe darsi, seguitò egli a dire, che
un giorno, senza dubbio lontano, la Francia fosse condotta
dalla forza delle cose ad occupare e ad annettersi
la Reggenza di Tunisi. Noi non vorremmo che ciò avvenisse,
se pur deve avvenire, a prezzo dell'amicizia che
ci lega all'Italia e che desideriamo sinceramente di conservare.
Voi partite ed io pure partirò in breve. Ci rivedremo
ai primi di ottobre e ripiglieremo allora a
parlare di questo argomento nella certezza che gli animi
si saranno calmati in Italia ed in Francia e che potremo
ragionare tranquillamente. Io potrò dichiararvi che la
Francia non pensa punto nè poco all'occupazione di Tunisi;
ma siccome l'avvenire è nelle mani di Dio e potendo
accadere, in tempo più o meno remoto, che la
Francia fosse proprio spinta dalla necessità d'una situazione
qualsiasi ad occupare la Tunisia, io vi dichiarerò
in pari tempo che, se un caso simile si presentasse,
<span class="pagenum"><a id="Page_86"></a>[86]</span>
<i>l'Italia ne sarebbe avvertita con ogni possibile anticipazione,
ed ajutata dalla nostra influenza cordiale ad ottenere nel bacino
del Mediterraneo un compenso proporzionato e sufficiente,
affine di conservare l'equilibrio della rispettiva preponderanza.»</i>
</p>
</div>

<p>
Appariva manifesto che l'occupazione della Reggenza da
parte della Francia era questione di tempo; il Cialdini avvertì
che l'unica via per impedirla era di “promuovere altre combinazioni„.
</p>

<p>
Alla fine di settembre assunse la direzione del Quai d'Orsay
il sig. Barthélemy di Saint-Hilaire (ministero Ferry), e il Cairoli,
sebbene ne fosse evidente l'inopportunità, ordinò al Cialdini di
insistere affinchè il Gabinetto di Parigi non contrastasse la concessione
del filo telegrafico diretto e indipendente dalla rete
telegrafica francese. Il Cialdini, sebbene riluttante, obbedì e non
ottenne nulla:
</p>

<div class="blockquote">
<p>
«Non si tratta — scriveva il 20 novembre — di buone
ragioni.... ma semplicemente di un programma politico
che la Francia ha adottato e non abbandonerà più. L'influenza
francese, cacciata dall'Europa dal principe di
Bismarck, s'è abbattuta sull'Africa, dove non teme di urtarsi
con la Germania. Noi non riusciremo ad ottenere
alcuna concessione dalla Francia con dei ragionamenti
e delle mosse diplomatiche. È questa, da molto tempo,
la mia convinzione. La Repubblica sa bene che questa
politica ci ferisce e allontana — e bisogna riconoscere
che di ciò essa non si preoccupa.»
</p>
</div>

<p>
Il 1.º febbraio 1881 il console italiano a Tunisi, Macciò, telegrafa
a Roma:
</p>

<div class="blockquote">
<p>
«Oggi il Console francese ha informato il Bey che,
considerate le condizioni attuali della Tunisia, la Sublime
Porta ha deciso di destituirlo e di mandare Keredine
ad amministrare il paese. La Francia essendo a
ciò assolutamente contraria, era obbligata a fare una
dimostrazione navale, e poichè questa avrebbe dato luogo
nell'assemblea a interpellanze spiacevoli, era opportuno
<span class="pagenum"><a id="Page_87"></a>[87]</span>
che Sua Altezza chiedesse l'invio di una squadra alla
Goletta. Il Bey ha risposto che si rifiutava di credere al
prospetto attribuito alla Sublime Porta, che non stimava
di dover esprimere alla Francia il desiderio della dimostrazione
navale, nè aveva da dare consigli su tale argomento.
</p>

<p>
È il Bey stesso il quale ha desiderato che io v'informassi
di quanto precede.»
</p>
</div>

<p>
Interrogato sulla verità del fatto denunziato dal Macciò — che
sarebbe stato un tentativo per ottenere dal Bey stesso la
domanda di protettorato — il signor Barthélemy rispose che si
trattava di una favola; ma il Cialdini, pur prestando fede allora
alla sincerità del Ministro, non escludeva che a Tunisi il
console Roustan obbedisse a ordini di persone più potenti del
ministro degli affari esteri, appunto in quei giorni combattuto
aspramente sui giornali devoti al Gambetta.
</p>

<p>
Il Bey, informato che a Parigi smentiscono la pressione tentata
su di lui dal console francese, fa trascrivere il discorso tenutogli
da quest'ultimo, e manda a Roma copia autentica del
protocollo relativo. Messo il documento sotto gli occhi del Barthélemy,
questi dichiara di non credere alla sua veridicità. Però,
informazioni raccolte dal gen. Cialdini anche presso il suo collega
d'Inghilterra, assodano che il Barthélemy aveva lui stesso
consigliato la mossa al Roustan e che per aiutarne la riuscita
aveva mandato due navi da guerra nelle acque tunisine.
</p>

<p>
Fallito questo piano, si diffonde la voce che la <i>potente</i> tribù
dei Krumiri aveva fatto incursioni sul territorio algerino, e minacciava
il tronco ferroviario francese Bona-Guelma; s'insinua
anche la possibilità di una esplosione del fanatismo religioso in
Algeria. La stampa francese s'impadronisce del tema e commuove
l'opinione pubblica: il governo fa partire da Tolone navi e truppe
“per non sguarnire l'Algeria in circostanze così gravi„!
</p>

<p>
Grande emozione in Italia; il Ministero Cairoli è in pericolo
e domanda spiegazioni. Il Barthélemy, il 6 aprile, assicura il
gen. Cialdini che l'invio di un considerevole corpo di truppe non
ha altro scopo che di punire le tribù alla frontiera algerina — e
che il governo francese “non pensa punto ad un'occupazione
militare permanente e meno ancora all'annessione della Tunisia„.
L'indomani le stesse spiegazioni sono rinnovate con questa aggiunta,
<span class="pagenum"><a id="Page_88"></a>[88]</span>
che “ingaggiata la lotta non poteva prevedersi quello
che sarebbe stato necessario di fare„. Intanto la Camera francese
votava quel giorno stesso, 7 aprile, un credito di lire 5,695,000
per la spedizione militare.
</p>

<p>
Varcata la frontiera tunisina senza incontrare alcuno ostacolo,
facendo, come fu detto a Parigi, al Palazzo Borbone, “une
promenade militaire„, le truppe della Repubblica si avvicinano
a Tunisi e le navi da guerra sbarcano soldati a Biserta. L'11
maggio il ministro Barthélemy informa l'ambasciatore Cialdini
che le truppe non entreranno in Tunisi se il Bey firmerà il
trattato che gli verrà sottoposto; che l'occupazione militare cesserà
appena avuta la prova della buona fede del Bey e del suo
rispetto al trattato, e che anche Biserta sarebbe stata evacuata
subito dopo.
</p>

<p>
Il trattato, così detto di garenzia, fu firmato l'indomani, 12
maggio, dal Bey e dal generale comandante le truppe invadenti.
Il Bey, che invano si era rivolto alle Potenze, accettò tutto
quello che gl'imposero, consenti anche l'occupazione militare
come gliela chiesero, cioè ristretta a taluni punti, <i>sino al ristabilimento
dell'ordine</i>.
</p>

<p>
La Francia non si arrestò al trattato. L'agitazione naturalmente
sorta nella Tunisia per l'invasione straniera, dette argomento
a estendere le operazioni di guerra. Un nuovo credito di
14 milioni fu approvato dal Parlamento; il 12 luglio la squadra
francese occupava Sfax, il 24 luglio Gabes; il 9 ottobre le truppe
repubblicane entravano a Tunisi.
</p>

<p>
Così la Francia conquistò la Reggenza.
</p>

<p>
Tutte le promesse fatte al gen. Cialdini dai tre ministri che
trattarono la questione, Waddington, Freycinet, Barthélemy,
furono, una dopo l'altra, violate, e l'ingenua fiducia del Cairoli
fu molto male ricompensata. Alla Camera italiana il Cairoli,
prima che l'azione francese raggiungesse i fini propostisi, si difese
mettendo innanzi la sua buona fede — innegabile come la
sua incapacità — e si fece garante che i francesi si sarebbero
ritirati dalla Reggenza appena vinti i Krumiri; ma Crispi lo ammonì:
“Bisogna aver dimenticato la storia, per credere che l'esercito
francese, dopo punite le tribù ribelli, uscirà dalla Tunisia„.
</p>

<p class="pad2">
Il Cairoli dichiarò, altresì, in Parlamento, di avere con
<span class="pagenum"><a id="Page_89"></a>[89]</span>
l'Inghilterra “una identità di idee nell'apprezzare la questione di
Tunisi„, e volle così smentire quelli che affermavano “immaginarii
isolamenti„.
</p>

<p>
Non si comprende perchè un uomo probo come il Cairoli affermasse
cosa talmente lontana dal vero. Bisogna supporre che
egli non leggesse i documenti, o che, letti, li dimenticasse; perchè
i documenti della Consulta contenevano la prova del contrario.
</p>

<p>
Il 7 gennaio 1879 conversando col marchese Menabrea, ambasciatore
d'Italia a Londra, il ministro Salisbury, interrogato
sulle voci dei giornali, secondo le quali anche il governo della
Regina spingeva la Francia ad annettere la Reggenza di Tunisi
all'Algeria, rispose ch'egli “stava neutro nella questione„, cioè
si asteneva, e che aveva dichiarato alla Francia “che scorgendo
l'Italia contraria ad un tale divisamento, lasciava che quelle due
Potenze se la intendessero fra loro„. Il 13 febbraio dello stesso
anno il Menabrea, avendo domandato al Salisbury che l'Inghilterra
facesse una dichiarazione di voler mantenere lo <i>statu quo</i>
in Tunisia, il Salisbury “si astenne da nulla promettere circa
la dichiarazione dianzi suggerita„. L'11 luglio 1880 lo stesso
Menabrea riferiva aver il ministro conte Granville dichiarato
“che la Tunisia essendo uno Stato indipendente, salvo i diritti
della Sublime Porta, l'Inghilterra non poteva intervenire in
quelle questioni che si riferiscono al governo interno della Reggenza„.
Il 22 di quel mese il Cairoli ritenendo che l'atteggiamento
inglese potesse mutarsi, insisteva: “A noi non sembra
ammissibile.... che le altre Potenze, l'Inghilterra in specie, vogliano
accogliere una teoria [cioè che la Tunisia dovesse considerarsi
come un'appendice dell'Algeria] che già fin d'ora turberebbe
l'equilibrio delle forze nel Mediterraneo„. Ma il Granville
rispondeva il 29 luglio “che l'Inghilterra non avendo che interessi
secondarii nella Tunisia, non voleva intervenire nei dissensi
insorti tra noi e la Francia, a meno di esservi direttamente
invitata„ — e non occorre avvertire che il nobile lord era sicuro
di non ricevere un invito simile dalla Francia!
</p>

<p>
Naturalmente, le cose non mutarono quando la crisi fu prossima;
il 17 febbraio 1881 toccò a lord Lyons, ambasciatore britannico
a Parigi, di avvertire il generale Cialdini che l'Inghilterra
“teneva molto a non far nulla che possa dispiacere alla
Francia„.
</p>

<p>
<span class="pagenum"><a id="Page_90"></a>[90]</span>
Alla Consulta si presumeva allora di sapere quale fosse la
politica che nel Mediterraneo convenisse all'Inghilterra; e su
tale presunzione si fondava. Anche dappoi abbiamo vissuto di
illusioni su questo argomento, perchè in realtà, tranne durante
un periodo del quale ci occuperemo più avanti, l'Inghilterra ha
trovato sempre il suo interesse nell'intendersi con la Francia.
</p>

<p>
Può darsi che al 1878 i ministri inglesi avessero sull'avvenire
della Tunisia le idee che loro attribuiva uno scrittore francese,
il Constant d'Estournelle:<a class="tag" id="tag13" href="#note13">[13]</a>
</p>

<p>
“Du jour où le gouvernement anglais constate que la Tunisie
est condamnée et qu'une intervention étrangère y est inévitable,
entre quelles mains doit-il souhaiter de la voir tomber? les
notres ou celles de l'Italie? Entre les notres sans aucun doute.
De deux maux on choisit le moindre. Il a tout intérêt à ne pas
abandonner à l'Italie la garde du vaste goulet qui met en communication
les deux bassins de la Méditerranée. Son action en
1871 auprès du cabinet de Florence en était déjà une preuve. Or
l'Italie serait maîtresse de ce passage, dans le cas où le promontoire
tunisien qui s'avance vers la Sicile lui appartiendrait.
Possédant, avec la Sardaigne et l'îlot de Pantellaria, la pointe
du cap Bon, le sommets de Carthage, Bizerte, on peut dire
qu'elle commanderait les communications maritimes de l'Europe
avec l'Orient et qu'elle pourrait, au besoin, sinon les arrêter tout
à fait, du moins les gêner considérablement. Il est clair que ce
n'est pas l'Angleterre qui favorisera jamais la création d'une
pareille entrave et qui s'exposera à faciliter l'interception de la
grande route que sillonnent aujourd'hui librement par milliers
ses bâtiments. Elle a tout avantage, au contraire, à ce que les
deux côtes du passage appartiennent à deux puissances différentes:
c'est pour elle le plus sûr moyen d'en assurer la neutralité„.
</p>

<p class="pad2">
La conquista francese di Tunisi non fu discussa alla Camera
italiana; il ministero Cairoli si ritirò il 14 maggio, appena potè
apprezzare l'effetto prodotto in tutta l'Italia dalla notizia del
trattato del Bardo. L'on. Crispi che aveva diretto gli oppositori
<span class="pagenum"><a id="Page_91"></a>[91]</span>
con moderazione, era in predicato di succedergli; ma i capi
della Sinistra furono concordi, come sempre, nel volerlo lontano
dal governo. Dissero che il nome di Crispi suonava guerra alla
Francia, e non era prudente. In realtà, Crispi aveva, pochi giorni
prima, ripetuto alla Camera che “un conflitto tra la Francia e
l'Italia sarebbe una guerra civile„ e aveva deplorato che le buone
relazioni tra i due paesi fossero state compromesse da una politica
imprevidente e leggera. Non può infatti negarsi che se i
diritti dell'Italia fossero stati validamente difesi, il governo francese
non avrebbe potuto con l'impresa di Tunisi alzare una barriera
tra i due Stati.
</p>

<p>
Quell'impresa ci offese dippiù pel modo onde fu compiuta e
per l'alterigia con la quale ci si trattò. Eravamo isolati, deboli,
con le finanze in disordine, in conflitto con l'Austria; e la Francia
non soltanto profittò di tali circostanze per cacciarci da un
paese vicinissimo al nostro e dove avevamo interessi maggiori
dei suoi; ma s'irritò delle nostre naturali e legittime proteste,
e aggiunse all'azione prepotente le minacce, e colpì col disprezzo
l'ira nostra impotente.
</p>

<p>
È vero — come si affermò — che se l'Italia avesse risposto
al protettorato francese sulla Tunisia con l'occupazione della Tripolitania,
avrebbe trovato le grandi Potenze neutrali e l'appoggio
dell'Inghilterra?
</p>

<p>
Un giornale inglese, lo <i>Standard</i>, pubblicò (22 o 23 maggio
1881) un documento diplomatico sin allora inedito, nel quale si
affermava che in una conversazione tra i signori Waddington,
Corti e lord Salisbury era stato convenuto che l'Italia potesse
occupare la Tripolitania, se la Francia si fosse annessa la Tunisia.
</p>

<p>
Il conte Corti — che era in quei giorni ambasciatore a Costantinopoli — si
affrettò a mandare una smentita con la fretta
che avrebbe posta nel respingere una insinuazione ingiuriosa:
</p>

<div class="blockquote">
<p>
«Siffatta conversazione — egli scriveva il 24 maggio — non
è mai seguìta, nè a Berlino, nè altrove. I plenipotenziari
d'Italia non avevano missione di trattare
della distribuzione di territori appartenenti ad altre potenze,
all'infuori di quelli che costituivano le conseguenze
immediate della guerra.
</p>

<p>
<span class="pagenum"><a id="Page_92"></a>[92]</span>
Il documento diplomatico cui si riferisce il telegramma
è dunque apocrifo, oppure contiene la relazione d'un
colloquio non avvenuto. Per lo che mi presi la libertà
di pregare l'E. V. di far smentire l'asserzione del giornale
inglese.»
</p>
</div>

<p>
La mentalità del conte Corti è tutta rispecchiata in questa
smentita. È chiaro che come diplomatico egli era un pesce fuori
d'acqua. Forse sarebbe stato un buon prete.
</p>

<p>
Il marchese Menabrea, al quale fu telegrafato da Roma il desiderio
del Corti, rispose il 31 maggio:
</p>

<div class="blockquote">
<p>
Nel medesimo giorno io telegrafavo <i>in chiaro</i> a codesto
ministero nei termini seguenti:
</p>

<p>
«Le <i>Times</i> publie aujourd'hui un télégramme de
Rome informant que M. Corti dément la conversation
avec lord Salisbury qu'on lui attribue, pour faire donner
Tripoli à l'Italie, dans le cas où Tunis serait annexé à
la France. Cette question a provoqué une interrogation
de M. Arnold, dans la dernière séance de la Chambre
des communes. Sir Charles Dilke a répondu qu'il n'y avait
pas eu, au sujet de Tripoli, d'échange de correspondance
entre les deux gouvernements anglais et italien. D'autres
interrogations ont également eu lieu sur Tunis; elles
n'ont amené aucune résolution. — <span class="smcap">Menabrea.</span>»
</p>

<p>
La sera stessa del giorno 25, in cui erano stati ricevuti
e spediti i telegrammi anzidetti, io incontrai, al
ballo di Corte, il sotto-segretario di Stato per gli Affari
esteri, sir Charles Dilke, che, fermandosi, mi disse spontaneamente
di essere stato sorpreso della smentita data
dal conte Corti, imperocchè esistevano al <i>Foreign Office</i>
prove, o documenti che fossero, che si riferivano alla
sovraccennata conversazione. Egli soggiunse che questa
doveva essere, all'indomani, oggetto di una nuova interrogazione
nella Camera dei Comuni, ma che egli eviterebbe
di entrare in discussione in proposito, rifiutando
di dare ulteriori spiegazioni.
</p>

<p>
Infatti, nella seduta del 26 corrente, ebbe luogo nella
Camera l'interrogazione annunziata. Traduco dal <i>Times</i>
del 27 maggio il resoconto che vi si riferisce:
</p>

<p>
«<i>Tripoli e Tunisi</i> — Il sig. Arturo Arnold chiede se
vi sia qualche documento della conversazione tenuta da
<span class="pagenum"><a id="Page_93"></a>[93]</span>
lord Salisbury, relativamente all'occupazione di Tripoli
per parte dell'Italia, in compenso dell'ingresso della
Francia a Tunisi. Sir Charles Dilke risponde: «Tutte le
informazioni che il governo di Sua Maestà è in grado di
somministrare sono contenute nei documenti che sono
stati deposti sulla tavola della Camera; ed io non sono
disposto (<i>I am unwilling</i>) ad essere trascinato, rispondendo
all'interpellanza del mio onorevole amico, in una
discussione sopra quell'argomento.»
</p>

<p>
Una tale risposta essendomi sembrata alquanto equivoca,
mi recai l'indomani, 27 corrente, dal conte Granville,
al quale domandai qualche spiegazione esplicita in
proposito, affine di non lasciare pesare un dubbio sopra
un fatto pubblicamente smentito.
</p>

<p>
Il nobile lord mi rispose che non v'era stato scambio
di corrispondenza fra i due governi a proposito di Tripoli;
che non vi erano documenti ufficiali relativi a
quell'argomento; ma nello stesso tempo, mi dichiarò,
confidenzialmente, che non poteva rispondermi, nè dirmene
di più.
</p>

<p>
Nel congedarmi dal conte Granville, io gli dissi ridendo:
</p>

<p>
«Je vois que V. E. fait comme un de nos anciens
ministres, le commandeur Galvagno, qui, pressé de
donner à la Chambre des explications sur des faits qu'il
ne croyait pas devoir discuter, se débarrassa des interpellations
en disant ces mots restés célèbres: Je réponds
que je ne réponds pas.»
</p>

<p>
Il nobile lord si mise a ridere dicendomi in francese:
<i>Anch'io rispondo che non rispondo</i>.
</p>

<p>
Io vidi di nuovo il conte Granville l'indomani, 28 corrente,
alla serata data nel <i>Foreign Office</i>, in onore del
giorno onomastico della Regina. Egli mi prese a parte
e mi disse con molto garbo: «Ieri le ho parlato confidenzialmente
sulla questione tripolitana, ma mi accorgo
che quella mia riserva è inutile, ed Ella è padrone di
scrivere che <i>ho risposto ch'io non rispondeva</i> alle di Lei
interrogazioni».
</p>

<p>
Questi fatti mi hanno lasciato l'impressione che,
presso il <i>Foreign Office</i> esiste il convincimento che la quistione
della cessione di Tripoli all'Italia, in compenso
dell'abbandono di Tunisi alla Francia, venne ventilata
in qualche conversazione al Congresso di Berlino.
</p>

<p>
<span class="pagenum"><a id="Page_94"></a>[94]</span>
Ho creduto dover mio di riferire questo fatto all'E.
V., sia per rispondere adeguatamente al telegramma
sopra trascritto di codesto Regio ministero, sia per metterla
in grado di apprezzare quale influenza abbiano
potuto avere certi incidenti sullo svolgimento della quistione
tunisina.»
</p>
</div>

<p>
L'impressione del generale Menabrea era esatta; infatti la
cessione di Tripoli all'Italia venne ventilata a Berlino in una conversazione
ch'ebbe luogo tra lord Salisbury e il secondo dei plenipotenziarii
italiani a quel Congresso, conte di Launay. E questi
ne aveva riferito l'11 agosto 1878. Ma alla Consulta non leggevano
i documenti?
</p>

<p>
Il di Launay aveva scritto:
</p>

<div class="blockquote">
<p>
«.... tout récemment, j'ai eu à ce sujet un entretien
avec mon collègue d'Angleterre. Je lui parlais des conversations
que j'avais eues dans les derniers jours du
Congrès avec lord Salisbury, auquel j'exprimais le regret
que le Gouvernement anglais ne nous eut au moins pas
épargné la surprise d'apprendre par la simple voie des
journaux la nouvelle de la convention relative à l'occupation
de l'île de Cypre. Le chef du <i>Foreign Office</i> expliquait
la chose de son mieux, et laissait entendre à mots
couverts <i>que l'Italie à son tour pourrait songer à un agrandissement
vers Tripoli ou Tunis</i>. Je n'etais pas autorisé à
aborder une discussion à ce sujet.»
</p>
</div>

<p>
Dunque è indiscutibile che lord Salisbury ritenne che un
compenso spettasse all'Italia, e se il suo pensiero fu manifestato
in maniera che non parve chiaro al di Launay — e si comprende
giacchè il ministro inglese non voleva rivelare l'accordo con la
Francia — il “velame delli versi strani„ avrebbe dovuto stracciarsi
nel 1881, quando la Francia andò a Tunisi.
</p>

<p class="pad2">
La violenza adoperata dalla Francia per escludere dalla Tunisia
l'influenza italiana, ebbe virtù di determinare in Italia un
mutamento radicale nella pubblica opinione. Delusa della Repubblica
francese — che la nostra democrazia aveva esaltato in
confronto del caduto Impero — essa non vide scampo, per garentirsi
<span class="pagenum"><a id="Page_95"></a>[95]</span>
da ulteriori sgraffi della sorella latina, che in un ritorno
all'alleanza con la Germania.
</p>

<p>
Per la verità storica è opportuno ricordare che già nel 1880
il conte Maffei, segretario generale del ministero degli Affari
esteri, autorizzato dall'on. Cairoli, aveva esplorato ufficiosamente
il terreno a Berlino “circa la convenienza di dare ai rapporti
fra l'Italia e la Germania un carattere più intimo, e avviarsi
ad una vera e propria alleanza„. Il principe di Bismarck gli
aveva fatto rispondere “che la via per arrivare a Berlino era
quella di Vienna, e che anche colà dovevamo stabilire ottime
relazioni se volevamo rinnovare gli antichi legami con la Germania„.
</p>

<p>
Ministro dell'Interno sotto la presidenza del Cairoli era l'onorevole
Depretis, ed è probabile che per consiglio di questi — memore
della missione Crispi — il Maffei fosse abilitato a interrogare
l'oracolo di Berlino. Ma quando fu conosciuta la risposta
del Bismarck, anche il Depretis, il quale divideva gli scrupoli
e le esitazioni del Cairoli ad entrare in una via che ci allontanava
decisamente dalla Francia, si dichiarò avverso ad un'alleanza
con l'Austria.
</p>

<p>
Tuttavia, il Maffei — così egli raccontava a Crispi — insistette
vivamente affinchè non si lasciassero cadere le probabilità
offertesi di giungere ad una intelligenza intima con la Germania,
sia pure trattando con Vienna.
</p>

<p>
Era allora Cancelliere austro-ungarico il barone Haymerle,
ex-ambasciatore a Roma, che aveva dato prove di concilianti disposizioni
in momenti gravi. Ambasciatore in Italia della Germania
era il Keudell, il quale, tornando dal congedo, esternò il parere, che
protestava esser suo personale, che a Berlino produrrebbe ottimo
effetto la stipulazione d'un accordo segreto tra i due capi
del governo italiano e dell'austriaco, a' termini del quale entrambi
s'impegnassero a mantener la pace fra i loro rispettivi
paesi, rinnovando il patto d'anno in anno. Appena questo fosse
conchiuso, la Germania ci avrebbe formulato delle proposte circa
il miglior modo di stabilire con noi un'alleanza per la reciproca
tutela dei nostri interessi.
</p>

<div class="blockquote">
<p>
«Suggerii allora all'on. Cairoli di lasciarmi tastare
il terreno in via riservatissima e direi quasi personale,
<span class="pagenum"><a id="Page_96"></a>[96]</span>
servendomi dell'agente che il barone Haymerle designato
m'avea come un intermediario di sua intera fiducia. L'opportunità
d'impiegar un tal mezzo fu poco dopo riconosciuta.
Inutile osservare che il sig. Keudell veniva spesso
a interrogarmi sul risultato delle mie istanze, di cui era
tenuto sempre a giorno. Egli approvava il divisamento
di condurre le prime trattative in forma strettamente
confidenziale. Ho il convincimento eziandio che il barone
Haymerle era da Berlino posto al corrente di tutto questo,
che vi faceva plauso, e aspettava con impazienza il
noto messo. Autorizzatovi alfine, io lo mandavo a Vienna
nel gennaio 1881. Non gli davo nulla in iscritto: le mie
istruzioni furono verbali. Il patto pacifico da stabilirsi
era tal quale lo aveva indicato il principe di Bismarck,
per bocca del sig. Keudell, e se io prendevo necessariamente
per base il rispetto dei trattati esistenti, mi avvantaggiavo
anche di questo argomento per esigere che
l'Austria egualmente ammettesse nel modo più solenne
l'obbligo suo di non violare le stipulazioni di Berlino
con una eventuale maggiore espansione nella penisola
balcanica, a danno dell'Italia, e in ispecie per ciò che
concerne il littorale adriatico.
</p>

<p>
«Io dicevo, in sostanza, all'uomo di fiducia del bar.
Haymerle: l'Italia vuole bensì essere amica dell'Austria
e osservare i suoi doveri, ma a condizione che l'Austria
faccia altrettanto. Bisogna che il governo imperiale s'immedesimi
dei nostri interessi, della nostra situazione;
che tenga conto del nostro sentimento pubblico, il quale
si rivolterebbe se un allargamento dell'Austria ancora
avvenisse in prossimità del mare Adriatico. Su questo
particolare io non potevo essere nè più preciso, nè più
esigente, e ne feci uno dei cardini del negoziato.»
</p>
</div>

<p>
L'agente del barone Haymerle andò a Vienna, fece le comunicazioni
delle quali il Maffei lo aveva incaricato, e il 17 febbraio
1881, ritornato in Roma, partecipava che il barone Haymerle
e il suo <i>ad latus</i>, barone Teckenberg, ritenevano facile
l'accordo per un trattato di reciproca neutralità:
</p>

<div class="blockquote">
<p>
«Fatta naturalmente astrazione della Bosnia e dell'Erzegovina,
da un eventuale cambiamento del diritto
di Stato e di Sovranità, e delle relative pratiche col
<span class="pagenum"><a id="Page_97"></a>[97]</span>
Sultano riguardo all'avvenire di quei paesi, l'Austria-Ungheria
dichiara di rispettare scrupolosamente lo <i>statu-quo</i>
in Oriente e di non aver nessunissima idea di oltrepassare
menomamente la linea tracciata da detto
trattato.
</p>

<p>
Oltre i sovraccennati eventuali, e per ora poco probabili
cambiamenti del diritto di Stato e di Sovranità
nella Bosnia e nell'Erzegovina, i quali potrebbero eventualmente
compiersi senza violare menomamente lo <i>statu
quo</i> dell'Oriente e le determinazioni del trattato di Berlino,
e restano perciò fuori di discussione, l'<i>Austria-Ungheria
non intende menomamente seguire una politica d'espansione
in Oriente; non pensa menomamente ad avanzarsi a
Salonicco o in Albania e mantiene scrupolosamente lo</i> statu-quo
<i>territoriale. In questo riguardo si è pronti a dare tutte
le assicurazioni necessarie per dimostrare il fermo proposito
dell'Austria-Ungheria di rispettare scrupolosamente i limiti
assegnatile dal trattato di Berlino, e di astenersi da ogni
politica espansione</i>.
</p>

<p>
Le relative dichiarazioni del ministro e del suo <i>alter
ego</i> non lasciano nulla a desiderare, a mio parere, in
lucidità e decisione, e la base di ulteriori negoziati per
la conclusione di un trattato di neutralità sarebbe perciò,
secondo me, trovata.
</p>

<p>
I baroni Haymerle e Teckenberg credono che le circostanze
generali non offrano alcuna seria difficoltà di
natura a opporsi alla conclusione d'una sincera ed intima
amicizia fra l'Italia e l'Austria-Ungheria.
</p>

<p>
L'Austria-Ungheria fu ed è sempre pronta ad apprezzare
i legittimi interessi dell'Italia come potenza
grande e marittima, e segue con simpatia i suoi passi;
perciò non metterà verun ostacolo, anzi vedrà con simpatia
l'accrescimento della sfera dei poteri dell'Italia nel
Mediterraneo, ben inteso che resti intatto lo <i>statu quo</i>
nell'Adriatico, e che questo non diventi un lago italiano.
</p>

<p>
Guidata da questo punto di vista, l'Austria-Ungheria
accetterà volentieri ogni accomodamento favorevole agli
interessi italiani per la quistione tunisina ed eventualmente
per l'acquisto di Tripoli. Ispirandosi allo stesso
punto di vista d'un accrescimento dei legittimi interessi
dell'Italia nel Mediterraneo, l'Austria-Ungheria ha respinto
la proposta russa di compensare la Grecia con
<span class="pagenum"><a id="Page_98"></a>[98]</span>
l'isola di Candia, l'idea dell'Austria-Ungheria essendo,
senza naturalmente assumere sin d'ora decise garanzie
in proposito, che Candia potrebbe essere data all'Italia,
precisamente per rafforzare la sua posizione nel Mediterraneo.
</p>

<p>
I baroni Haymerle e Teckenberg conchiusero colle
più vive proteste di simpatia per l'Italia e il suo governo,
e sarebbero felici di addivenire ad un accordo
che guarentisse l'imperturbata coltivazione d'una vera
ed intima amicizia fra i due paesi. Essi attendono, dunque,
le ulteriori proposte della S. V. I., e lasciano libera
a Lei la scelta, se per i futuri negoziati debba venire
qualcheduno da Vienna a Roma o s'Ella creda preferibile
di legare a Vienna una persona di sua fiducia.»
</p>
</div>

<p>
L'on. Cairoli esitò o non volle seguire il suo collaboratore.
Sopraggiunsero gli avvenimenti tunisini, i quali naturalmente
indebolirono il prestigio dell'Italia. Quando l'on. Mancini, nuovo
ministro degli Affari esteri (dal 29 maggio), iniziò risolutamente
la politica di ravvicinamento all'Austria e alla Germania, e alla
fine di ottobre mandò il re d'Italia in visita a Vienna, i primi
passi si risentirono della situazione peggiorata a nostro danno.
E se ne ebbe una testimonianza clamorosa nelle Delegazioni del
novembre, dove uomini in vista, come l'ex-Cancelliere Andrássy
e il Kallay, interpretarono sconvenientemente i motivi del recente
viaggio a Vienna del re Umberto.
</p>

<p>
Le trattative per l'alleanza, cominciate a Vienna, furono continuate
fra i tre gabinetti; l'Austria e la Germania erano già
legate sin dal 7 ottobre 1879 col trattato perpetuo che fu reso
pubblico il 3 febbraio 1888. L'accessione dell'Italia, con speciali
condizioni che sono un segreto di Stato, fu firmata il 20 maggio
1882; è noto soltanto che anzichè un patto di reciproca
neutralità, come voleva dapprima l'Austria, esso contiene una
guarentigia dell'integrità territoriale delle tre Potenze.<a class="tag" id="tag14" href="#note14">[14]</a>
</p>

<p>
“Era un primo passo ad uscire dall'isolamento — disse
l'on. Crispi — a stornare gl'incombenti pericoli di guerra. L'opinione
pubblica ne fu soddisfatta.... Ma nei primi anni il trattato
non diede frutto. A Vienna e a Berlino non erano dissipati i
<span class="pagenum"><a id="Page_99"></a>[99]</span>
dubbi che i precedenti avevano destato; nè ancora l'insieme
della politica italiana, interna ed internazionale, era tale da riuscirvi;
la sincerità nostra, nella esecuzione degli impegni assunti,
parea discutibile ancora. Sicchè i patti rimanevano scritti, pel
giorno della prova suprema; ma il nostro paese rimaneva ancor
solo, a difesa degli interessi suoi esclusivi.
</p>

<p>
La fiducia nasceva nel secondo periodo dell'alleanza, e incominciava
a giovarci....„.<a class="tag" id="tag15" href="#note15">[15]</a>
</p>

<p>
Ma prima d'intrattenerci sull'opera compiuta da Crispi per
rendere la triplice “accordo sinceramente cordiale„, la cui influenza
si esercitò “su tutte le questioni internazionali dove
eravamo impegnati„, conviene ricordare come, sebbene la direzione
della politica estera fosse passata in mani più abili, l'Italia
perdette, temendo di osare, una eccellente occasione per rifarsi
in parte del danno di Tunisi.
</p>
</div>

<div class="chapter">
<p>
<span class="pagenum"><a id="Page_101"></a>[101]</span>
</p>

<h2><a id="capitolo_terzo"></a><span class="smcap">Capitolo Terzo.</span>
<br />
<span class="small">La questione Egiziana nel 1882.</span></h2>

<p class="somcap">
L'Italia, invitata a intervenire in Egitto con l'Inghilterra, rifiuta. — Viaggio di
Crispi a Berlino e a Londra. — Colloquii col conte Hatzfeldt e con lord Granville. — Nove
lettere di Crispi sulla convenienza per l'Italia di accettare la proposta inglese.
</p>

<p>
Quando la questione d'Egitto uscì, in seguito al “pronunciamento„
di Arabì (sett. 1881), dal torpore nel quale si trascinava
da anni, l'Italia non esercitava influenza alcuna nelle cose interne
di quel paese, del quale l'Inghilterra e la Francia si disputavano
l'egemonia.
</p>

<p>
Minacciata l'autorità del Kedive, quelle due Potenze stimarono
opportuno di fortificarla dandole pubblicamente l'assicurazione
della loro simpatia. Questa simpatia avrebbe potuto determinare
l'intervento militare anglo-francese? Forse sì, se Gambetta fosse
rimasto al Governo. Ma cadutone questi il 26 gennaio 1882 e
succedutogli il Freycinet, gli avvenimenti si svolsero in maniera
che la Francia, astenutasi dall'azione, rimase tagliata fuori dal
dominio. D'onde la lotta tenace combattuta per lungo tempo di
poi affinchè il leone britannico abbandonasse la preda egiziana,
e le molteplici condiscendenze di esso, intese a disarmare la sua
avversaria, sino alla Convenzione 8 aprile 1904 che consacrò lo
<i>statu quo</i>, ossia l'occupazione inglese indefinita.
</p>

<p>
L'on. Mancini prese subito partito per escludere l'azione isolata
di ogni Potenza, e, data la posizione dell'Italia in quel momento,
sembra che non potesse seguire indirizzo migliore. Ma
<span class="pagenum"><a id="Page_102"></a>[102]</span>
il concerto europeo non agì: tranne l'Inghilterra e la Francia
nessuna Potenza mostrò d'interessarsi agli affari egiziani.
</p>

<p>
Adunati il 23 giugno in Conferenza, su proposta del Gabinetto
di Parigi, gli ambasciatori a Costantinopoli delle grandi Potenze
non compirono altra funzione positiva che quella di mettere allo
scoperto la doppiezza della politica turca e di giustificare l'intervento
europeo. Dapprima la Sublime Porta non volle prender
parte alla Conferenza; v'intervenne alla decima seduta (24 luglio),
dopo avere ricevuto una Nota collettiva con la quale le Potenze
rappresentate la invitavano a mandare senza indugio in Egitto
forze sufficienti “per ristabilire l'ordine, abbattere la fazione
usurpatrice, porre termine alla grave situazione che affligge quel
paese ed ha cagionato lo spargimento di sangue, la rovina e la
fuga di migliaia di famiglie europee e musulmane, ed ha compromesso
gl'interessi nazionali e stranieri„.
</p>

<p>
Il governo inglese sapeva che, nonostante dicesse altrimenti,
il Sultano non avrebbe mandato truppe in Egitto; e si preparò
quindi a sostituire l'intervento ottomano. Il Canale di Suez correva
pericolo, e lord Granville si accordò con la Francia per la
protezione di esso, e chiese il concorso dell'Italia. L'on. Mancini
rispose che essendo tale questione sottoposta alla Conferenza,
preferiva attendere la decisione di questa. Però a Costantinopoli
la proposta italiana “di organizzare per la libera navigazione
del Canale di Suez un servizio puramente navale di polizia e
sorveglianza al quale tutte le Potenze sarebbero chiamate a partecipare„
fu accettata da tutti, ma con riserve tali che la rendevano
vana. L'ambasciatore inglese riservò “i casi di necessità„
nei quali ogni Potenza avrebbe potuto sbarcare truppe ed occupare
alcuni punti necessarii alla sicurezza del Canale; e dichiarò
altresì che l'Inghilterra riservava “tutta la sua libertà d'azione
per la cooperazione militare, avendo in vista il ristabilimento
dell'Autorità del Kedive„.
</p>

<p>
Quando il governo inglese ritenne giunto il momento di
agire per la salvaguardia de' suoi grandi interessi, il Mancini
avrebbe dovuto essersi accorto che la Conferenza di Costantinopoli
era stata una lustra, e che conveniva profittare della inattività
della Francia per prendere in Egitto, a fianco dell'Inghilterra,
quella posizione che sino allora era stata negata all'Italia.
</p>

<p>
I termini nei quali fu fatta all'Italia, e rifiutata, l'offerta di
<span class="pagenum"><a id="Page_103"></a>[103]</span>
cooperare con l'Inghilterra a ristabilire l'autorità del Kedive, risultano
dai seguenti documenti:
</p>

<div class="blockquote">
<p class="center">
<i>Sir A. Paget al conte Granville.</i>
</p>

<p class="indr">
Roma, 28 luglio 1882.
</p>

<p>
Mi recai quest'oggi dal sig. Mancini in conformità
degli ordini di V. S. contenuti nel telegramma del 25 volgente.
Ho cominciato il colloquio col dire ch'io riteneva
essere S. E. oramai preparata dal generale Menabrea
alla comunicazione che stavo per farle, la quale si riduceva
a questo; che mentre il governo di S. M. vedrebbe
volentieri l'Italia associarsi all'Inghilterra e alla
Francia per garentire la sicurezza del Canale di Suez,
sarebbe pur lieto che essa cooperasse ad un'azione diretta
all'interno, che non potrebbe essere differita ulteriormente
e per la quale il governo di S. M. stava attivamente
preparandosi, sebbene il governo francese non
si mostri disposto a parteciparvi.
</p>

<p>
Il sig. Mancini, dopo avermi pregato di manifestare
a V. S. i ringraziamenti del governo italiano per questa
nuova prova di fiducia e di amicizia, dissemi aver già
avuto contezza di tale comunicazione dal generale Menabrea,
che egli aveva tosto incaricato (ritengo la notte
scorsa) di manifestare la sua supposizione che ella non
conoscesse ancora in quella data la risposta della Porta
alla Nota collettiva (del 15 luglio).
</p>

<p>
Risposi aver io ragione di credere che così fosse, ma
trovarmi nello stesso tempo in grado di riferire a S. E.
che a me constava come tale risposta non abbia in guisa
alcuna mutate le intenzioni del governo di S. M., o
fatto ad esso supporre l'impiego delle forze britanniche
meno necessario di prima.
</p>

<p>
Chiesi come fosse possibile aver fiducia nel tardo
consenso della Porta alle domande dell'Europa. Potrebbe
esser vero bensì che all'undecima ora si facciano preparativi
per l'invio di forze turche in Egitto, ma chi
potrebbe garentire che quelle truppe, una volta colà
giunte, sarebbero impiegate allo scopo desiderato? La
politica della Porta in tutto l'affare egiziano ha avuto
l'impronta di tanta tergiversazione da non potersi per
l'avvenire fare sopra di essa il benchè menomo assegnamento.
<span class="pagenum"><a id="Page_104"></a>[104]</span>
Per citare un esempio dissi che, allorquando
nell'ultima riunione della Conferenza fu da lord Dufferin
presentata la proposta, appoggiata da tutti i colleghi,
che il Sultano dichiarasse ribelle Arabì-pascià, il
commissario turco l'accolse con una delle sue mozioni
dilatorie. Aggiunsi che recentemente un agente segreto
di Arabì, arrestato dalle autorità inglesi in Alessandria,
al suo ritorno da Costantinopoli, e trovato possessore
di documenti assai compromettenti, aveva fatto confessioni
comprovanti la complicità fra Costantinopoli e il
capo dei ribelli.
</p>

<p>
Laonde io faceva appello al signor Mancini per sapere
da lui se la sfiducia del governo della Regina nelle
intenzioni del Sultano non fosse giustificata al pari delle
misure atte a sventarne tutti i malvagi disegni. E dissi
che ritenevo il governo della Regina avrebbe accettato
la cooperazione della Turchia, continuando però a recare
ad effetto i provvedimenti già stabiliti.
</p>

<p>
Il signor Mancini, senza contestare alcuno dei fatti
enumeratigli, nè la logica deduzione che ne avevo tratta,
replicò che, quali si fossero le ragioni di sfiducia esistenti
rispetto alla Porta, sembrerebbe una contraddizione
che quando essa ha accettato senza riserva tutte
le condizioni di una Nota a cui Italia e Inghilterra avevano
partecipato, queste due Potenze assumessero impegni
per un altro modo d'intervento. Il tempo avrebbe
in ogni caso permesso, a suo avviso, di accertare la
buona fede con la quale i turchi ora agivano. Se vi fossero
prove che non adempissero lealmente il programma
che avevano accettato dalle Potenze, e se alcun indice
vi fosse della loro parzialità a favore del partito ribelle
o della loro poca energia d'azione per sopprimerlo, il
complesso delle cose muterebbe e le nuove condizioni
sarebbero allora prese in esame dalle Potenze.
</p>

<p>
S. E. tuttavia ammise essere la posizione dell'Inghilterra
diversa da quella dell'Italia e delle altre Potenze.
L'Inghilterra aveva già mandato le sue truppe in Egitto
ed egli pienamente comprendeva che fosse suo intendimento
di avere colà forze sufficienti per controllare la
condotta dei turchi. Ma l'adesione dell'Italia all'accordo
suggeritole, sarebbe stato un punto di partenza non
giustificato dalle circostanze. Devesi — egli aggiunse — aspettare
il corso degli avvenimenti, nonchè la risposta
<span class="pagenum"><a id="Page_105"></a>[105]</span>
che V. S. darà al gen. Menabrea e le pubbliche dichiarazioni
che saranno fatte dai ministri della Regina in
relazione a questa nuova fase della questione, prima che
il governo italiano sia in grado di rispondere positivamente
all'attuale proposta.
</p>

<p>
A ciò rispondendo espressi la speranza che la proposta
fatta al governo italiano non sarebbe dimenticata,
onde il governo della Regina non possa in alcun tempo
essere accusato di aver seguito una politica esclusiva.
</p>

<p class="indr">
<span class="smcap">A. Paget.</span>
</p>
</div>

<div class="blockquote">
<p class="center">
<i>Il conte Granville a sir A. Paget.</i>
</p>

<p class="indr">
Foreign Office, 29 luglio '82.
</p>

<p>
In un abboccamento avuto oggi col gen. Menabrea,
S. E. dichiarava che il signor Mancini pareva ritenere
che il governo di S. M. ignorasse la formale e completa
accettazione per parte del Sultano della richiesta fattagli
dalla Conferenza di spedire truppe in Egitto, allorchè
esso fece la proposta che l'Italia prendesse parte
alle operazioni nell'interno di quel paese. Il Sultano
aveva ora deciso di mandare truppe in Egitto, acconsentendo
per tal modo al desiderio espresso dalle sei
Potenze. Il gen. Menabrea osservava che in vista di
queste circostanze il governo italiano si esporrebbe ad
una accusa di contradizione se negoziasse nel senso di
un intervento di altra Potenza, e che solo rimanevagli
di esprimere i suoi ringraziamenti al gabinetto inglese
per avere nutrita l'idea che l'amicizia dell'Italia per
l'Inghilterra potesse assumere la forma di una attiva
cooperazione.
</p>

<p>
Risposi che rimpiangevo che l'Italia avesse declinato
di cooperare nel modo indicato, ma che non avevo eccezione
a muovere circa un argomento che era nella
competenza del governo italiano. Ero ciò nonostante
lieto dell'occasione offerta al governo della Regina dal
presente stato di cose, di dare all'Italia una prova della
sua amicizia.
</p>

<p class="indr">
<span class="smcap">Granville.</span>
</p>
</div>

<p>
<span class="pagenum"><a id="Page_106"></a>[106]</span>
</p>

<div class="blockquote">
<p class="center">
<i>Il generale Menabrea all'on. Mancini.</i>
</p>

<p class="indr">
Londra, 29 luglio '82.
</p>

<p>
Ho comunicato oggi verbalmente a lord Granville la
risposta contenuta nel telegramma dell'E. V. in data
di ieri, alla proposta che egli aveva fatta all'Italia di
prendere parte alla spedizione di Egitto. Mi sono strettamente
attenuto alla riserva raccomandatami da V. E.
Il conte Granville ha preso atto di questa risposta,
come anche dei sentimenti amichevoli espressi dall'E. V.
verso l'Inghilterra, la quale, dissemi, <i>aveva creduto di
dare all'Italia una prova d'amicizia, offrendole l'occasione di
prendere parte ad una azione che avrebbe potuto tornare a
suo vantaggio.</i>
</p>

<p>
Nel mio colloquio mi limitai ad insistere presso
lord Granville sulla assennatezza delle considerazioni
addotte dall'E. V. in seguito all'inaspettato e oramai
risoluto intervento della Turchia in Egitto. Il conte Granville
fu con me parco assai di parole, prese nota delle
mie dichiarazioni modellate sul telegramma di V. E., riconobbe
la di lei risposta non conforme ai suoi desideri,
e terminò col dirmi in termini sempre benevoli,
che col proporci di concorrere con l'Inghilterra al ripristinamento
dell'ordine in Egitto, il gabinetto britannico
aveva creduto di dar prova di amicizia all'Italia, invitandola
a prendere parte ad un'opera che sarebbe tornata
di sua utilità.
</p>

<p class="indr">
<span class="smcap">Menabrea.</span>
</p>
</div>

<p>
L'on. Mancini partecipò ai gabinetti di Berlino e di Vienna — cioè
agli alleati — il rifiuto opposto all'offerta inglese. Attendeva
forse un caloroso elogio; ma l'Hatzfeldt ringraziò della comunicazione
l'ambasciatore italiano, evitando “con la massima
cura tutto ciò che avesse potuto rassomigliare ad un'opinione
favorevole o sfavorevole alla proposta britannica„; e il conte
Kálnoky “trovò molto corretti e appropriati„ gli argomenti del
Mancini!
</p>

<p class="pad2">
Nella prima metà di luglio l'on. Crispi partiva da Roma per
un viaggio all'estero. Andò prima a salutare alla Consulta il suo
<span class="pagenum"><a id="Page_107"></a>[107]</span>
vecchio amico P. S. Mancini ed ebbe da lui una lettera di presentazione
agli agenti diplomatici e consolari nella quale era
detto: “Il patriottismo di questo nostro illustre Concittadino ed
i meriti che egli ha acquistati verso il Paese sono certo sufficienti
ad assicurargli presso tutti i Rappresentanti del governo
all'estero una premurosa accoglienza. Ho tuttavia desiderato ch'egli
fosse munito di una mia speciale commendatizia, e sarò particolarmente
grato alla S. V. per tutte quelle cortesie che vorrà
usare a questo insigne Rappresentante della Nazione„. Insieme
alla commendatizia l'on. Mancini inviava augurii: “Buon viaggio,
e raccogli notizie e impressioni utili al tuo paese, a cui entrambi
consacriamo i primi nostri pensieri„.
</p>

<p>
L'on. Crispi si recò difilato a Berlino, dove giunto, il 17,
chiese per mezzo di una sua antica conoscenza, il barone Holstein,
di vedere il conte Hatzfeldt. Di un suo colloquio con
l'Holstein, troviamo queste note:
</p>

<div class="blockquote">
<p>
Alle 9,15 è venuto: si è discorso lungamente. La
Germania nessun interesse diretto nell'Egitto. Nessun
bisogno di colonizzazioni, o per lo meno non venuto
ancora il tempo di pensare a stabilire colonie. In ogni
caso, non sceglierebbe mai l'Egitto.
</p>

<p>
Il principe di Bismarck con la nevralgia; i medici
gli hanno consigliato riposo — Hatzfeldt depositario
delle sue idee.
</p>
</div>

<p>
L'indomani, colloquio con l'Hatzfeldt. Crispi ne prese nota così:
</p>

<div class="blockquote">
<p class="indr">
18 luglio 1882.
</p>

<p>
Il numero 136 della Koeniggraetzerstrasse segna la
terza casa a diritta della strada andando a Voss-Strasse.
La casa è in fondo a un giardino.
</p>

<p>
Il conte Hatzfeldt era nel suo gabinetto all'una pomeridiana
e mi ha intrattenuto sino alle due.
</p>

<p>
Parlando dei casi del giorno si mostrò disinteressato
nella soluzione del problema egiziano. Disse che accettò
la Conferenza per non dare pretesto alle Potenze di
dire che la Germania con la sua assenza impedisse una
soluzione; ma senza alcuna fede nei suoi lavori. La Germania
non ha alcun interesse diretto. Nulla da proporre,
<span class="pagenum"><a id="Page_108"></a>[108]</span>
perchè non vuole assumere responsabilità. Non spenderà
un soldo, nè un soldato per l'Egitto. Chi si è messo
nell'imbroglio, se ne liberi. Non ha approvato, nè disapprovato
il contegno degli inglesi. Nel canale di Suez
non sarà contrastato loro il libero passaggio.
</p>

<p>
Alla Conferenza vogliono mantenuto lo <i>statu-quo</i>.
Quale? Quello anteriore al movimento militare? Quello
anteriore al giugno 1879? La frase è elastica — dice
molto e dice nulla.
</p>

<p>
L'Italia ha interessi diretti — Spagna, Olanda, vogliono
intervenire.
</p>

<p>
Lasciare la dinastia? Tewfick senza autorità. Prendere
Halim? Buono, bravo, conosciuto per il buon caffè
che si prendeva da lui — non altro.
</p>

<p>
La posizione finanziaria, peggiorata dopo il 1879, ma
hanno interesse a vederci coloro che ne son causa.
</p>

<p>
La Germania accetterà qualunque soluzione che le
Potenze troveranno a proporre d'accordo, e per il ristabilimento
dell'ordine e per un governo egiziano. L'Egitto
col Parlamento non può reggersi. Questa è una
istituzione che colà non può allignare. Ma per governare
ci vuole un principe di autorità ed energia. Noi
non vogliamo far quello che faceva l'Impero Napoleonico;
non ci mischieremo finchè i nostri interessi non
siano lesi.
</p>

<p>
— <i>Io:</i> I francesi vollero imitare i romani, ma ne seguono
i vizi, non le virtù. La repubblica e l'impero dei
romani durarono molti secoli; le repubbliche e gl'imperi
francesi appena due decine di anni.
</p>

<p>
— <i>Lui:</i> I romani avevano di fronte genti barbare.
Oggi le condizioni dell'Europa sono diverse, e la Francia
ha grandi e civili Potenze attorno a sè. È quello che i
francesi non vogliono capire.
</p>

<p>
Il conte Hatzfeldt mi parla del principe di Bismarck
e della sua infermità che gli impedisce di prendere parte
agli affari. Tutto è sulle spalle del Conte, il quale se
ne duole sopratutto per le grandi responsabilità che ha
dovuto e deve assumere nella politica estera.
</p>
</div>

<p>
Da Berlino l'on. Crispi passò a Londra, dove si decidevano
i destini dell'Egitto, e, per mezzo del suo amico Giacomo Lacaita,
chiese di far visita a lord Granville, ministro degli Affari
<span class="pagenum"><a id="Page_109"></a>[109]</span>
esteri. Lord Granville non soltanto si disse lieto di conoscere
personalmente l'antico rivoluzionario italiano, ma lo fece pregare
di andare al <i>lunch</i> da lui. Ed ecco quello che Crispi scrisse dell'accoglienza
ricevuta e delle cose discorse:
</p>

<div class="blockquote">
<p class="indr">
29 luglio.
</p>

<p>
Lord Granville dimora nel palazzo di num. 18 a
Carlton House Terrace.
</p>

<p>
La riunione era fissata alle 2 pom.; all'1 ¾ Lacaita
ed io siam partiti dall'Athenaeum, e qualche minuto
prima delle 2 siamo giunti alla casa del Conte.
</p>

<p>
Appena entrati, il cameriere ci disse che il nobile
ministro era alla Camera e che ci pregava di aspettarlo.
Fummo introdotti nella biblioteca. Non appena seduti,
udiamo uno strascico di vesti di seta e ci appaiono di
fronte lady Granville e le due figlie; lord Granville entra
dalla parte opposta. Fatte le debite presentazioni, le
dame procedono per la sala da pranzo e noi dopo pochi
minuti le seguiamo.
</p>

<p>
Lord Granville disse che vi era consiglio di ministri
e che aveva lasciato i suoi colleghi per trovarsi con me.
</p>

<p>
La sala da pranzo a Carlton House è grandissima.
</p>

<p>
Sedemmo: lady Granville in mezzo a Lacaita e alla
sua figlia minore; lord Granville aveva me a sinistra e
la figlia maggiore a destra. In mezzo alle due figlie era
il suo segretario particolare ed appresso un nipote del
Conte; un altro nipote del Conte era alla mia sinistra,
cioè tra me e Lacaita.
</p>

<p>
Nei pochi minuti che fummo nella biblioteca e nei
principii del pranzo il discorso si versò sulla stampa
italiana, sul ministero francese e sul probabile voto
della Camera francese.
</p>

<p>
Avendo io detto che Freycinet avrebbe avuto un voto
contrario e che probabilmente vi sarebbe stata una crisi,
il Conte mi domandò:
</p>

<p>
— Quali uomini credete voi che andranno al potere!
</p>

<p>
— Un ministero di mezze figure.
</p>

<p>
— Anch'io sono del vostro avviso.
</p>

<p>
— Gambetta non può ritornare per ora. Egli significa
la guerra, e la Francia non vuole, nè può farla. Gambetta
si è troppo presto svelato, ed in Germania il suo
nome accenna ad una levata d'armi.
</p>

<p>
<span class="pagenum"><a id="Page_110"></a>[110]</span>
— È vero.
</p>

<p>
— Freycinet è una garanzia di pace per la Germania.
</p>

<p>
— Egli ha lanciato la Francia in grandi spese con
le sue leggi per opere pubbliche.
</p>

<p>
— È un uomo tecnico, non un uomo politico.
</p>

<p>
— Avete ragione.
</p>

<p>
— I francesi non hanno che due vie: o chiudersi
entro le loro frontiere, sviluppare le loro ricchezze, assicurare
il loro benessere materiale, o far la guerra. In
questi ultimi tempi si sono chiariti contrarli alla guerra.
</p>

<p>
— E non potrebbero neanche farla. L'esercito francese
non è in buone condizioni, gli uffiziali non tutti
buoni, i soldati indisciplinati. Del vostro esercito, al
contrario, ho avute ottime informazioni; avete buoni
soldati e buoni ufficiali.
</p>

<p>
— Piccolo esercito, ma buono. Potremmo triplicare
le nostre forze, facendo uno sforzo finanziario.
</p>

<p>
— Siete stato a Parigi?
</p>

<p>
— No, milord.
</p>

<p>
— A Berlino?
</p>

<p>
— Sì.
</p>

<p>
— E che dicono colà delle cose del giorno?
</p>

<p>
— Che nulla loro interessa della questione egiziana.
E che lasceranno scioglierla a coloro che vi hanno interessi
diretti. A Berlino non si pensa che alla Francia
e alla Russia; sono le due sole Potenze delle quali si
preoccupano e dalle quali temono possa sorgere la
guerra. Pertanto il principe di Bismarck cerca di far
forte la Turchia e di aiutare la China nel riordinamento
delle sue forze.
</p>

<p>
— È pur troppo così; ma la Russia per ora non può
dar fastidii all'Europa.
</p>

<p>
— Lo comprendo, ma non sarà così in avvenire.
</p>

<p>
— Avete visto il general Menabrea?
</p>

<p>
— Sì, milord.
</p>

<p>
— E che umori ha egli in questi momenti?
</p>

<p>
— Mi disse che si sente risvegliare i suoi spiriti
militari.
</p>

<p>
Lord Granville si pose a ridere: e la merenda (<i>lunch</i>)
essendo esaurita, lady Granville, le figlie, i nipoti, il
segretario particolare del Conte si sono alzati e andati
via. Lord Granville ed io siamo rimasti soli.
</p>

<p>
<span class="pagenum"><a id="Page_111"></a>[111]</span>
Avevo dimenticato di ricordare che pochi minuti
prima che la merenda terminasse, Lacaita si era congedato,
dovendo andar fuori di Londra, e l'ora incalzandolo.
Sarebbe ritornato lunedì. Siamo rimasti soli nella
sala da pranzo. Il Conte avvicinò una sedia, feci altrettanto
e ci siamo di nuovo seduti.
</p>

<p>
— Dunque non volete esser con noi in Egitto?
</p>

<p>
— Da parte mia non perderei un momento di tempo
per unirmi a voi.
</p>

<p>
— Ma il signor Mancini ha declinato il nostro invito.
</p>

<p>
— Me ne duole; e se ci fosse ancor tempo, e se fossi
in Italia, farei il mio possibile per persuadere il ministro
ad intervenire con l'Inghilterra in Egitto. Non potreste
riprendere le pratiche?
</p>

<p>
— Noi, no. Il governo italiano lo potrebbe. Ma sapreste
dirmi le ragioni per cui il governo italiano si
rifiuta?
</p>

<p>
— Potrei supporlo; non ho visto il ministro Mancini,
e non so quali sieno le sue idee. Forse il Mancini non
crede di poter sostenere innanzi le Camere lo scopo del
nostro intervento in Egitto.
</p>

<p>
Voi ricorderete, milord, il modo come siamo stati
trattati al 1879 da lord Salisbury e dal signor Waddington.
</p>

<p>
— Noi non ci entriamo nei fatti del 1879. E questa
volta ci siamo rivolti di preferenza all'Italia per darle
una prova della nostra amicizia. I nostri uffiziali avevano
accolto con gioia la notizia di una possibile alleanza
con l'Italia; e sarebbero stati lietissimi di battersi
accanto ai vostri.
</p>

<p>
— Al 1879 l'Italia fu indegnamente cacciata dalla
Francia e dall'Inghilterra. Voi siete i primi pei commerci
in Egitto, ma noi non siamo gli ultimi.
</p>

<p>
— E la vostra popolazione in Egitto è superiore a
tutte le altre.
</p>

<p>
— Sul debito egiziano il numero dei creditori italiani
è importantissimo. Io comprendo che mettendoci
con voi, noi riprenderemmo la posizione che ci fu tolta
al 1879.
</p>

<p>
— Certamente.
</p>

<p>
— Il ministro Mancini avrebbe voluto qualche assicurazione
su ciò, per poterlo dire al Parlamento.
</p>

<p>
— Ma noi non vogliamo mercanteggiare. Vi assicuro
<span class="pagenum"><a id="Page_112"></a>[112]</span>
soltanto che noi non ci dogliamo del rifiuto dell'Italia
e che le nostre relazioni con voi resteranno amichevoli
e cordiali come per lo innanzi.
</p>

<p>
La proposta fu da noi fatta al governo italiano con
sincerità, con cordialità. Avremmo voluto, vorremmo
procedere d'accordo con esso.
</p>

<p>
— Potreste però riprendere le pratiche.
</p>

<p>
— Ma noi non possiamo metterci a ginocchi. L'Inghilterra
è abbastanza forte, e può anche fare da sè.
</p>

<p>
— Quali forze credete, milord, che sieno necessarie
per l'impresa di Egitto?
</p>

<p>
— I francesi sono di opinione che ci vogliono 40 mila
uomini; ma noi crediamo che 20 o 25 mila uomini basterebbero.
</p>

<p>
La guerra non può essere lunga. I pascià non sono
d'accordo, e bisogna contare sui loro dissidi. Arabì-pascià
ha poca istruzione e poco ingegno; e devo credere
che nelle sue operazioni egli sia aiutato da qualche
europeo.
</p>

<p>
Che tempo vi bisogna per mobilizzare il vostro
esercito?
</p>

<p>
— In un mese potremmo averlo pronto.
</p>

<p>
— È troppo.
</p>

<p>
— Forse m'ingannerò. Ma in Egitto non si può andar
subito. Nell'estate il clima non è favorevole agli
europei.
</p>

<p>
— Ma non si possono lasciar le cose ancor lungamente
nello stato in cui sono.
</p>

<p>
— Credete voi che la Francia interverrà?
</p>

<p>
— Per ora la Francia si vuole limitare alla tutela
del Canale di Suez. Non sappiamo, qualora il ministero
Freycinet cada, quello che penserà fare il suo successore.
</p>

<p class="pad2">
Si stette pochi minuti in silenzio, e ciascuno di noi
pendeva dagli occhi dell'altro. Allora il Conte:
</p>

<p>
— La nostra conversazione non ha nulla d'ufficiale.
Forse non avrei dovuto dirvi che il signor Mancini ha
rifiutato l'invito.
</p>

<p>
— Milord, io sono un privato cittadino, e considero
voi in questo momento non come il ministro della regina
d'Inghilterra, ma come un amico d'Italia il quale
parla ad un patriota italiano. Del resto, io non dimenticherò
<span class="pagenum"><a id="Page_113"></a>[113]</span>
che voi siete stati amici nostri quando l'Italia
non esisteva.
</p>

<p class="pad2">
Alzatomi e salutatolo, egli riprese:
</p>

<p>
— Spero che ci rivedremo prima che partiate.
</p>

<p>
— Milord, siccome è mio dovere, verrò a congedarmi.
</p>

<p>
— Voi parlate l'inglese?
</p>

<p>
— Milord, non oso. E poi non lo comprendo bene. Il
signor Gladstone mi ha male avvezzato, perchè parla
benissimo l'italiano.
</p>

<p class="pad2">
Durante la conversazione venne un cameriere con
un cassettino bislungo. Il conte chiese il permesso di
aprirlo; l'aprì, e prese e lesse alcuni dispacci telegrafici.
</p>

<p>
— Voi avete i portafogli. Noi ci serviamo dei cassettini.
</p>

<p>
Si alzò, scrisse e consegnò tutto al cameriere.
</p>

<p class="pad2">
Lord Granville è di statura ordinaria; barba all'inglese,
occhi cerulei, una faccia tutta bontà. Riservato e cauteloso,
egli parlando mette tutta la cordialità e vi ispira
fiducia.
</p>
</div>

<p>
Le seguenti lettere, inviate in quei giorni a Roma,<a class="tag" id="tag16" href="#note16">[16]</a> rendono
conto dei giudizi di Crispi sulla questione egiziana e degli
sforzi che fece affinchè il Mancini accettasse l'invito dell'Inghilterra:
</p>

<div class="blockquote">
<p class="indr">
Londra, 25 luglio 1882.
</p>

<p>
Ero partito d'Italia col pensiero di fare un viaggio
di piacere; ma mutai proposito pensando che valeva
meglio un viaggio d'istruzione.
</p>

<p>
Mi recai dunque pel Gottardo a Berlino, dove rimasi
sette giorni. Da Berlino, per la via di Bruxelles e
Ostenda, venni a Londra, dove starò questi giorni di
luglio.
</p>

<p>
Quali sono le mie impressioni? Non confortanti per
il nostro paese; se il Governo non saprà svegliarsi in
tempo, avremo nuovi danni dopo quello di Tunisi.
</p>

<p>
La Germania è completamente disinteressata nelle
<span class="pagenum"><a id="Page_114"></a>[114]</span>
cose africane, e lascia fare a coloro che vi hanno o credono
avervi interessi diretti. Bisogna dunque affrettarsi
a prendere una parte attiva senza scrupoli, nè timori.
</p>

<p>
L'accordo europeo è una commedia, e la Conferenza
di Costantinopoli un giuoco da fanciulli. Le Potenze si
sono riunite, perchè non vi era altro da fare. La nessuna
importanza della riunione, è provata dal fatto di
chi la presiede.<a class="tag" id="tag17" href="#note17">[17]</a> Chiunque intervenga in Egitto, sarà
tollerato; non verrà una guerra da ciò. E chi interverrà
acconcerà le cose a modo suo.
</p>

<p>
Bismarck pensa all'Impero, e la sua politica ha un
solo scopo: che l'Impero stia e si consolidi. Contro l'Impero
non vede che due soli nemici: la Russia e la Francia.
Le sue alleanze sono combinate in vista di una
guerra che gli potesse venire da coteste due Potenze. Si
è legata indissolubilmente l'Austria, e lavora a riordinare
un forte esercito in Turchia. Poco si cura dell'Italia;
sa che in caso di guerra non può esserle nemica....<a class="tag" id="tag18" href="#note18">[18]</a>
Se fossimo armati, la nostra posizione in Europa sarebbe
tutt'altra. Avrebbero necessità di noi e nulla farebbero
senza di noi. In fatto d'armamenti voi non potete immaginare
con quale impulso febbrile si proceda qui....
</p>

<p>
Il Mancini si consola della sua politica — e ne ha
ragione, perchè eravamo caduti troppo in basso con Cairoli. — Ma
ancora non ha portato alcun benefizio reale,
e non può portarne. Non abbiamo nemici, ma non abbiamo
amici, quantunque tutti ci desiderino come tali.
Ma siccome non si fidano, e nulla noi facciamo per
metterci davanti ed agire, tutti procedono nel loro interesse
senza curarsi di noi, e ci lasciano indietro.
</p>

<p>
Ormai bisogna intervenire in Egitto. La Germania
non si opporrebbe e ci resterebbe amica; l'Inghilterra
lo desidera, e ci accoglierebbe di buon grado. Intervenendo,
nulla si farebbe nell'Africa senza di noi; e sopratutto
s'impedirebbe che altri agisse a danno nostro.
Se resteremo inerti, la Francia si consoliderà nella Tunisia
e sarà in pericolo la Tripolitania. Il Mediterraneo
ci sarà tolto per sempre.
</p>

<p>
<span class="pagenum"><a id="Page_115"></a>[115]</span>
A proposito della Tunisia ho sentito tali cose sul
contegno dei nostri a Berlino nel 1878, da far trasecolare.
Fummo giuocati in un modo indegno per la imperizia
di chi ci rappresentava.
</p>

<p>
A Corte qui son dolenti della stampa italiana, e non
sanno comprendere il motivo dei nostri risentimenti. Il
principe di Galles se ne dispiacque e soggiunse che
l'Italia farebbe male a lasciar passare anche questa occasione
di prender parte all'intervento. E qui piacerebbe,
perchè noi saremmo di contrappeso alla Francia,
che non è amata.
</p>

<p>
Se per mezzo di Fabrizj volete far leggere questa
mia a Mancini, fatelo. Ma conservatela, perchè non me
ne resta copia, e un giorno potrebbe essere un documento.
</p>
</div>

<div class="blockquote">
<p class="indr">
Londra, 26 luglio 1882.
</p>

<p>
L'Inghilterra ha bisogno di un'alleata militare nella
impresa di Egitto. E sarebbe lieta se questa alleata fosse
l'Italia. So che l'invito formale è stato fatto al nostro
Ministero; Dio voglia che il Mancini non risponda siccome
fece Corti al 1878; e le conseguenze miserande le
conoscete.
</p>

<p>
In Francia, per le incertezze del Freycinet, si prepara
una coalizione contro di lui, e non è difficile che
fra due o tre giorni avremo colà una crisi. Allora Francia
e Inghilterra si combineranno, e noi resteremo esclusi.
Bisogna dunque non perdere tempo ed accettare immediatamente
l'invito che ci viene fatto.
</p>

<p>
L'Inghilterra è pronta a tutto perchè al dramma egiziano
sia data una soluzione conforme ai suoi interessi.
Stamattina il <i>Times</i> parlava della necessità di un governo
in Egitto sotto il protettorato Inglese. Se l'Italia
ricusa, l'Inghilterra farà qualunque concessione alla
Francia. Allora avverrà quello che io vi scrissi ieri: la
Francia, consolidata in Tunisia, forse col permesso di
aggredire la Tripolitania. Il Mediterraneo ci sarebbe
chiuso.
</p>

<p>
Non è difficile che la Germania, prevedendo tutto
ciò e volendo aiutare la Turchia, persuada questa ad
intervenire. In effetto, stamattina si dava come certo la
Porta avere risposto che interverrebbe; e rimetteva ad
<span class="pagenum"><a id="Page_116"></a>[116]</span>
altro giorno di dirne le condizioni. Come comprendete,
sarebbe cotesta una nuova dilatoria per impedire, o
per lo meno ritardare l'intervento delle Potenze mediterranee.
</p>

<p>
La Francia però non vuol sentir della Turchia perchè
non vuole che essa si avvicini ai suoi possedimenti
africani. E l'Inghilterra non se ne fida, perchè vede la
mano turca in tutto l'imbroglio egiziano.
</p>

<p>
Il nostro intervento non sarebbe avversato dalla Germania,
anzi sarebbe bene accolto. Parrebbe al gran Cancelliere
che in tal modo si dissiperebbero i malumori
per l'intrigo di Tunisi. Certamente non lo proporrebbe,
nè c'inviterebbe, perchè non è suo interesse ed egli preferisce
lavarsene le mani.
</p>
</div>

<div class="blockquote">
<p class="indr">
Londra, 27 luglio 1882.
</p>

<p>
.... La questione è grave e l'Italia è molto interessata
nel Mediterraneo, perchè non si lasci sfuggire
l'occasione che le si offre. Riprendo quindi la penna
per parlarvene un'altra volta.
</p>

<p>
Si è censurato l'invio delle navi da guerra e il bombardamento
d'Alessandria come un attacco alla indipendenza
di un governo e di un popolo straniero. Oggi le
cose sono mutate. Tewfick non è più con Arabì, e questo,
separandosi dal suo principe e servendosi delle
truppe sulle quali non ha legittima autorità, è un ribelle
contro il governo legale del suo paese. Perchè
l'opera sua sia legittimata, bisogna che sia coronata dal
successo, cioè che vinca, atterri il principe, costituisca
un governo nazionale. Per ora, siccome il successo è
ipotetico, egli è un ribelle.
</p>

<p>
Che vogliono le Potenze mediterranee, cioè l'Inghilterra
e le Potenze che a lei si associerebbero? Il ristabilimento
dell'autorità del Kedive, e però il ritorno di
un governo che assicuri l'ordine all'interno e dia garanzie
all'Europa. Pertanto Gladstone ieri, rispondendo
all'on. Lawson, diceva che non era necessaria una dichiarazione
di guerra, le truppe inglesi scendendo in
Egitto quali amiche del capo dello Stato e per ristabilirne,
d'accordo, l'autorità manomessa.
</p>

<p>
Ciò posto il nostro intervento in Egitto non sarebbe
un'offesa ai principii di nazionalità ed all'autonomia di
<span class="pagenum"><a id="Page_117"></a>[117]</span>
un altro paese. Noi vi andremmo per riprendere, quando
dovrà riordinarsi il governo, quella influenza che ci compete,
insieme alle altre Potenze che hanno interessi diretti
in quel paese. La nostra presenza è una necessità
per noi e per l'Egitto una garanzia, poichè sotto la nostra
bandiera non sarebbe permesso alcun atto di conquista.
Anche intervenendo in tre — appunto perchè
tre — nessuno potrebbe restarvi, e tutti dovrebbero
andar via dopo ristabilito l'ordine.
</p>

<p>
Perchè l'Italia aderì alla Conferenza e chiese l'accordo
europeo? Per rompere l'accordo anglo-francese.
Soli, eravamo impotenti, e perchè soli e male avveduti
al 1879 fummo sacrificati. L'accordo anglo-francese non
esiste più. Le parole dei Ministri francesi e quelle degli
inglesi che parlano di cotesto accordo, sono una simulazione.
I due paesi hanno conflitto d'interessi in Egitto,
e scopi diversi a raggiungere. Da ciò lo invito che a
noi viene dall'Inghilterra, la quale ama unirsi ad una
Potenza come l'Italia, che non sogna l'Impero africano.
Mancato lo scopo della Conferenza e noi avendo ottenuto
quello che desideravamo con l'accordo europeo,
non ci resta che provvedere ai nostri interessi nel Mediterraneo.
</p>

<p>
Qual'è la posizione degli europei in Egitto, in ordine
di popolazione e quanto ai commerci? In ordine di popolazione — eccettuata
la Grecia — noi siamo i primi;
poi viene la Francia, poi l'Inghilterra, poi l'Austria,
ultima la Germania. E dico esser noi i primi perchè
della popolazione detta francese, appena una metà è
di naturali, il resto essendo protetti. In ordine ai commerci
noi siamo la quarta Potenza; ci segue l'Austria;
ultima è la Russia. Della Germania non se ne parla.
Le quattro Potenze che primeggiano vanno così collocate:
Inghilterra, Francia, Olanda, Italia.
</p>

<p>
Quali sono le nazioni prospicienti sul Mediterraneo?
La Spagna, la Francia, l'Italia, la Grecia. E le tradizioni,
il passato? Italia e Grecia precedono.
</p>

<p>
Raccogliendo codesti dati e valutando gl'interessi diretti
in Egitto e nel Mediterraneo che non possono lasciarsi
vincere, è chiaro che primeggiano l'Inghilterra,
l'Italia e la Francia. Escludo la Spagna, l'Olanda e la
Grecia, perchè la prima non ha importanza in Egitto,
nè per la popolazione, nè per i commerci; la seconda
<span class="pagenum"><a id="Page_118"></a>[118]</span>
se l'ha per i commerci, non l'ha per la popolazione;
tutte e tre sono Potenze di secondo ordine e non siedono
in Costantinopoli.
</p>

<p>
Se coteste circostanze ci obbligano a prendere ed a
tenere la nostra posizione, ci spiegano anche i motivi
pei quali la Germania se ne lava le mani e l'Austria
non si riscalda. In Berlino dicevano: «La questione egiziana
se la risolvano coloro che vi hanno interessi diretti;
non trarremo la spada per essa».
</p>

<p>
E dopo ciò parmi aver detto abbastanza per indicare
quale dovrebbe essere il nostro contegno, per determinare
i nostri diritti e i nostri doveri. In Egitto si scioglie
la questione del dominio nel Mediterraneo, e possiamo
rifarci delle sconfitte tunisine.
</p>
</div>

<div class="blockquote">
<p class="indr">
«Londra, 29 luglio 1882.
</p>

<p class="indl">
<i>Mio caro Mancini</i>,
</p>

<p>
Sono dolentissimo che hai declinato l'invito che ti fu
fatto dall'Inghilterra di intervenire in Egitto. Voglia
Iddio che il tuo rifiuto non sia causa di nuovi danni
all'Italia nel Mediterraneo.
</p>

<p>
Bisognava accettare senza esitazione. Quando Cavour
ebbe fatta l'offerta di unirsi alle Potenze occidentali
per andare in Crimea, non vi pensò un istante. Il governo
del piccolo Piemonte ebbe quel coraggio che oggi
manca al governo d'Italia.
</p>

<p class="indr">
Il tuo aff.<sup>mo</sup>
<br />
<span class="smcap">F. Crispi</span>.»
</p>
</div>

<div class="blockquote">
<p class="indr">
Londra, 29 luglio 1882.
</p>

<p>
Stamattina, stizzito, vi acclusi lettera per Mancini
col proponimento di non parlarvi più di politica. La
stampa italiana fa troppo la sentimentale e concorre
col governo a far perdere all'Italia l'occasione che la
fortuna ha messo in nostre mani. Ricevo ora il vostro
telegramma che m'informa Mancini desiderare il mio
pronto ritorno. Vi risposi telegraficamente.
</p>

<p>
È bene inteso che quanto io vi scrivo.... vale a prevenire
Mancini, se mai è in tempo per correggere il
mal fatto.
</p>

<p>
Il Governo inglese, nell'impresa egiziana, preferisce
<span class="pagenum"><a id="Page_119"></a>[119]</span>
noi ai francesi. È inutile spiegarvene i motivi. Un giorno
Granville vedendo il Menabrea gli disse: «Se vi chiedessimo
d'esser con noi in Egitto, accettereste?». E l'altro:
«Certamente». Non era un linguaggio ufficiale, ma
parole gettate così per tastare il terreno.
</p>

<p>
Alcuni giorni dopo il principe di Galles vide Menabrea
e si congratulò con lui. Vi avverto intanto che
queste cose io non le so da Menabrea, perchè costui
fa con me il misterioso, tanto che non andrò più a
trovarlo.
</p>

<p>
Finalmente venne l'invito; ed io sapendolo, e Menabrea
ignorando che io lo sapessi, venni da lui pregato
di telegrafare a Mancini a nome mio, in cifra, esser mia
opinione di dovere accettare l'impresa egiziana qualora
gliene venisse l'offerta. Mancini ringraziò prima, chiedendo
consigliarsi coi suoi colleghi, poi rifiutò.
</p>

<p>
Qui mi dissero che non se ne lagnano, e che le relazioni
dei due governi dureranno cordiali. Avrebbero
desiderato una risposta favorevole; fecero l'offerta per
provare all'Italia la loro vera amicizia.
</p>

<p>
Io non posso esporvi quello che fu detto stamattina
alla tavola di un ministro dal quale fui invitato a colazione....
</p>

<p>
Mancini mi vuole in Roma. Perchè? Forse per mutare
contegno? O per motivare il suo contegno e persuadermi
che ha fatto bene? Pel primo motivo avrei
bisogno di rivedere i capi di questo Ministero, e domani
è domenica e tutto si mette a dormire per ventiquattro
ore. Pel secondo motivo, è inutile il mio ritorno
in Italia.
</p>
</div>

<div class="blockquote">
<p class="indr">
Londra, 30 luglio 1882.
</p>

<p>
Il 26 vi parlai di una possibile crisi ministeriale in
Francia ed il 28 vi telegrafai (con un giorno di precedenza)
che il Ministero Freycinet avrebbe avuto alla
Camera una votazione contraria. Nelle mie lettere ho
preveduto che se il Ministero italiano non si fosse associato
all'Inghilterra per intervenire all'Egitto, questa
si sarebbe messa d'accordo con la Francia e saremmo
rimasti espulsi dal Mediterraneo. Le cose francesi sono
andate come io aveva previsto. La seconda parte delle
mie previsioni non è ancora realizzata, ma è in via di
<span class="pagenum"><a id="Page_120"></a>[120]</span>
realizzarsi. Per evitare il gran danno, ieri telegrafai a
Fabrizj<a class="tag" id="tag19" href="#note19">[19]</a> con la vostra cifra, nella speranza ch'egli avesse
potuto scuotere Mancini dalla sapiente inerzia nella quale
si è messo....
</p>

<p>
In Italia i giornali — moderati e progressisti — sono
partiti da un dato falso. Essi credevano Francia ed Inghilterra
d'accordo, e che l'invito all'Italia fosse partito
da tutte e due. Nessun accordo fin'oggi tra Parigi e
Londra, ma l'accordo può esser fatto domani col nuovo
Ministero. Freycinet è caduto non già perchè voleva
occupare il canale di Suez, ma perchè non voleva andare
in Egitto. Il credito alla Camera francese fu respinto,
non perchè si volesse rifiutare il danaro al Ministero,
ma perchè il danaro chiesto da esso era poco.
I francesi, dopo che gl'inglesi bombardarono Alessandria
e cominciarono a mandar truppe in Egitto, vogliono intervenire
anch'essi; e questo, e non altro, è il significato
del voto di ieri; gl'inglesi avevan voluto prevenirli coll'alleanza
italiana. Non ci sono riusciti. Non dovremo,
nè potremo lagnarci se nel loro interesse si uniranno
alla Francia e le faranno larghe condizioni.
</p>

<p>
Chi andrà in Francia al potere? O Waddington o gli
uomini suoi. Il discorso fatto da lui al Senato è segnalato
come un capolavoro. Siccome Gambetta non può
andare e Freycinet non può restare, bisognerà che venga
un Ministero il quale contenti la maggioranza parlamentare
e ripigli l'impresa africana come era stata ideata
sin da principio. Waddington combinò l'affare tunisino
in Berlino, e Waddington ci cacciò dall'Egitto. Con lui,
dunque, ed i suoi, sappiamo quello che ci attende. Noi
saremo bloccati nel Mediterraneo, e questa volta la colpa
è nostra.
</p>

<p>
Martedì sera sarò a Parigi.... Vi assicuro che la politica
mi tiene inquieto e vorrei liberarmene.
</p>
</div>

<div class="blockquote">
<p class="indr">
Londra, 31 luglio 1882.
</p>

<p>
Ancora splende lo stellone d'Italia, e, nonostante i
nostri errori, la posizione delle cose non è peggiorata:
abbiamo tempo ancora per migliorare la nostra politica.
</p>

<p>
<span class="pagenum"><a id="Page_121"></a>[121]</span>
All'ora in cui scrivo (4 ½ pom.) nessuna notizia dalla
Francia circa la soluzione della crisi. Ogni giorno che
passa è un guadagno per noi. Qui grande battaglia alla
Camera dei Pari per la legge sugli arretrati dei fitti in
Irlanda. Lord Salisbury farà un emendamento che il
Governo non accetterà; e se i Pari lo voteranno, non
vi sarà modo d'intendersi fra le due Camere, e si prevede
in tal caso lo scioglimento della Camera dei Comuni.
I conservatori non credono di vincere nelle elezioni
generali; nondimeno lord Salisbury si è incaponito
e non v'è modo di dissuaderlo. Non voglio prevedere il
caso di una vittoria dei conservatori, perchè allora la
nostra posizione nel Mediterraneo deteriorerebbe.
</p>

<p>
La crisi parlamentare in Inghilterra — ove avvenisse — e
la durata della crisi ministeriale in Francia, la
quale anch'essa potrebbe esser seguita da una crisi parlamentare,
darà a noi tempo di riflettere e di prepararci
ad agire.
</p>

<p>
Nelle mie lettere ho detto abbastanza sul contegno
che dovremmo tenere. Oggi farò poche considerazioni.
L'Italia, nel Mediterraneo, dev'essere d'accordo con l'Inghilterra.
Questa non teme lo sviluppo della nostra marina,
anzi è lieta di questo sviluppo, perchè di fronte
alla Francia è una forza di opposizione. Come vi dissi
altra volta, l'Inghilterra non si preoccupa che della
Francia. Amici degli inglesi ed alleati, non abbiamo da
temere sui mari. Se avvenisse diversamente, non saremmo
padroni delle nostre spiaggie.
</p>

<p>
Nella politica continentale, poi, il caso è tutt'altro. È
nostro dovere agire di concerto con la Germania. Non
agendo di concerto, dovremmo essere fortemente armati,
perchè la Germania ci rispettasse e chiedesse l'opera
nostra.
</p>

<p>
Sono identici i motivi della politica continentale e
della politica marittima, in entrambe avendo innanzi a
noi lo stesso nemico da combattere. Nella questione
d'Egitto avevamo questo di bene, che unendoci all'Inghilterra,
la Germania non ci era nemica. Quindi non
v'era da esitare.
</p>
</div>

<p>
<span class="pagenum"><a id="Page_122"></a>[122]</span>
</p>

<div class="blockquote">
<p class="indr">
«Londra, 1 agosto 1882.
</p>

<p>
Siccome il telegrafo vi avrà annunziato, ieri gli emendamenti
proposti dai conservatori alla legge per gli
arretrati dei fitti d'Irlanda, furono votati a grandissima
maggioranza. Il Governo non può lasciarli passare, e i
Comuni non li accetteranno. Essendo impossibile un
accordo su questo argomento fra le due Camere, lo scioglimento
dei Comuni credesi inevitabile. Posso assicurarvi
che il Ministero ne è preoccupato.
</p>

<p>
Lo scioglimento della Camera dei Comuni è visto da
alcuni uomini politici coi quali oggi ho parlato, problematico
nei suoi effetti. Vi sono di coloro i quali credono
possibile la sconfitta dei liberali. Per l'Inghilterra
non sarebbe un bene, perchè i conservatori nella questione
irlandese non sono una garanzia, ma per noi italiani
sarebbe un danno, Salisbury essendo stato l'autore
di tutto ciò che è avvenuto contro di noi in Tunisi
ed in Egitto. A prevenire ogni pericolo, bisognerebbe
che Mancini legasse gl'inglesi con un accordo
scritto. Ed egli lo può, prendendo occasione dall'ultimo
suo dispaccio per la polizia marittima del canale di Suez.
Fatta una convenzione, qualunque ministro venisse dovrebbe
rispettarla.
</p>

<p>
In Francia sono talmente imbrogliati che la formazione
di un Ministero diviene ogni giorno più difficile.
I nostri fratelli in latinità ci danno tempo per agire.
Voglia Dio che sappiamo profittarne.
</p>

<p>
Qui sono dolenti del contegno della stampa italiana.
In verità si potrebbe essere più cortesi, anche combattendo
le opinioni degli inglesi. Bisogna ricordarsi che
sono al potere in Inghilterra gli amici nostri. Gladstone
fu il primo a sollevare la questione italiana quando
l'Italia era divisa in sette Stati. Sono famose le sue lettere
contro Ferdinando di Napoli. Al 1860 furono essi
che imponendo il non-intervento, impedirono a Napoleone
III di mandar le navi nello stretto di Messina,
per opporsi al passaggio di Garibaldi sul continente. Furono
i soli che protestarono contro la cessione di Nizza
e Savoia. Furono i primi a riconoscere il regno d'Italia.
In particolare poi vi dirò che il 29 maggio 1860, mentre
una nave del re di Sardegna ci rifiutò la polvere,
<span class="pagenum"><a id="Page_123"></a>[123]</span>
ce la diede una nave inglese. Bisogna esser grati per
tanti benefici, ed anche combattendo non si deve esser
duri.
</p>
</div>

<div class="blockquote">
<p class="indr">
Parigi, 3 agosto 1882.
</p>

<p>
.... Io non credo che Mancini abbia preso impegni
per le cose egiziane a Berlino. Se lo ha fatto, ha commesso
un errore. La Germania non ha interessi diretti
nel Mediterraneo, e gli uomini di Stato di quel Paese,
lo dicono e lo ripetono. Noi siamo e viviamo nel Mediterraneo,
e nel regolare le questioni relative dobbiamo
ispirarci e regolarci secondo i nostri interessi. Per la
Germania, poi, la nostra politica dev'esser questa: amicizia
e, secondo i casi, alleanza; giammai la dipendenza
e molto meno il sacrificio dei nostri diritti, massime
quando questo sacrificio non giova alla nostra alleata
e non ci è compensato....
</p>

<p>
Le cose parlamentari in Inghilterra si accomodano.
Gladstone troverà il modo di far passare ai Comuni un
emendamento che possa essere accetto ai Pari. In caso
contrario, chiuderà la sessione per aprirne un'altra in
ottobre o novembre allo scopo di rifare con qualunque
modificazione la legge per gli arretrati dei fitti in Irlanda.
Non avremo dunque scioglimento della Camera
inglese.
</p>

<p>
Qui si parla di un Ministero d'affari. Sarà un Ministero
di vacanze parlamentari per venire poi alla formazione
di un nuovo Ministero alla riapertura della
Camera.
</p>

<p>
Abbiamo il tempo di rivedere le cose e correggere
anche la nostra politica.
</p>
</div>
</div>

<div class="chapter">
<p>
<span class="pagenum"><a id="Page_125"></a>[125]</span>
</p>

<h2><a id="capitolo_quarto"></a><span class="smcap">Capitolo Quarto.</span>
<br />
<span class="small">Dal primo al secondo trattato della Triplice Alleanza.</span></h2>

<p class="somcap">
L'errore d'origine: l'Imperatore d'Austria non viene a Roma. — I Reali d'Italia,
per ciò, non possono andare a Berlino. — Colloquio tra il principe di Bismarck
e il duca di Genova: il pericolo di guerra è rappresentato dalla Francia e dalla
Russia. — Il principe Federico Guglielmo a Roma. — Il gabinetto italiano scontento
degli alleati. — Il generale Robilant ministro degli Affari esteri. — Un altro
giudizio del principe di Bismarck sulla situazione in ottobre 1885. — I negoziati
per la rinnovazione della Triplice Alleanza. — Con quali argomenti il principe
di Bismarck indusse l'Inghilterra ad un accordo con l'Italia per il Mediterraneo. — Il
nuovo trattato del 20 febbraio 1887.
</p>

<p>
L'accessione all'alleanza austro-germanica, se tolse l'Italia dall'isolamento
e orientò la sua politica estera, non dette frutti tangibili.
Nessuno per qualche anno seppe nulla del trattato; i
ministri della Triplice sia dalla tribuna parlamentare, che nei
ricevimenti diplomatici, negarono l'esistenza di impegni scritti.
D'altronde, se niente esteriormente apparve mutato nelle relazioni
fra i tre Stati — tranne nell'intonazione dei giornali austriaci che
divenne più cortese, e ne fu dato il merito al viaggio di re Umberto — poco
o nulla si fece da parte nostra per rendere veramente
intime quelle relazioni, e vantaggiose. Già, nei rapporti
con l'Austria l'impresa non era agevole; il ravvicinamento degli
animi non era stato spontaneo, la dominazione austriaca in Italia
era tuttavia ricordata con rancore da molti che ne avevano sofferto;
e dall'altra parte, a Vienna, si aveva poca fede in un governo
<span class="pagenum"><a id="Page_126"></a>[126]</span>
che si reggeva sui principii di libertà ed era debole, per
dippiù, coi partiti estremi.
</p>

<p>
Un errore del Mancini, commesso già prima della firma del
trattato, accrebbe gli ostacoli al miglioramento della situazione.
Quando egli fece annunziare al gabinetto austro-ungarico il desiderio
del re Umberto di visitare l'Imperatore, non richiese
impegni per la restituzione a Roma della visita; anzi non fece
motto di restituzione; e non già per oblio — che i suoi collaboratori,
primo fra tutti l'ambasciatore Robilant, l'avrebbero avvertito — ma
perchè, conoscendo gli umori dominanti nelle alte
sfere austriache, sapeva che se avesse fatto condizione della
venuta a Roma dell'Imperatore, il viaggio progettato sarebbe
andato a monte.
</p>

<p>
Quell'errore danneggiò nell'opinione pubblica il clima dell'alleanza,
e ne durano gli effetti; poichè parve, e pare tuttavia,
che l'Austria non ci trattasse colla considerazione che ci era
dovuta. Esso ebbe anche una conseguenza a breve distanza,
giacchè impedì che i Reali d'Italia si recassero a Berlino nel 1883
a visitare il glorioso Guglielmo I.
</p>

<p>
Il principe di Bismarck aveva mosso per il primo la pedina,,
facendo dire alla Consulta dall'ambasciatore Keudell che i Sovrani
italiani erano desideratissimi in Germania e che l'Imperatore
avrebbe accolto con grande gioia una loro visita. Aveva, bensì,
avvertito nello stesso tempo che, sebbene Guglielmo non avesse
difficoltà a recarsi a Roma, sarebbe stato poco prudente fare intraprendere
il lungo viaggio ad un vegliardo di 86 anni. Il principe
ereditario, Federico Guglielmo, avrebbe potuto sostituire il
padre.
</p>

<p>
Se fosse mancato il precedente austriaco, la proposta avrebbe
potuto accettarsi, perchè ragionevole sarebbe stato il motivo della
sostituzione; e del resto il principe Federico Guglielmo, già recatosi
a Roma pei funerali di Vittorio Emanuele, aveva lasciato
in Italia ottimo ricordo di sè. Ma dopo l'astensione di Francesco
Giuseppe era impossibile transigere.
</p>

<p>
Il principe di Bismarck desiderava tanto la visita dei Sovrani
d'Italia che, il 1.º marzo 1883, conversando col duca Tomaso
di Savoia, il quale si trovava in Germania pel suo matrimonio
con la principessa Isabella di Baviera, portò il discorso sul vagheggiato
viaggio reale, del quale il Duca nulla sapeva.
</p>

<p>
<span class="pagenum"><a id="Page_127"></a>[127]</span>
È interessante, a proposito di questo incontro, riferire il
giudizio espresso al duca di Genova dal principe di Bismarck
circa la situazione internazionale di allora.
</p>

<p class="pad2">
“Egli disse che i buoni rapporti tra la Germania e l'Italia
erano una conseguenza naturale del fatto che gl'interessi di queste
due Potenze non divergevano, anzi cospiravano al mantenimento
della pace generale. Lo stesso è a dirsi delle relazioni del Gabinetto
di Berlino con quello austriaco; l'Austria aveva completamente
rinunziato alla sua antica politica di lotta e di dominazione
in Germania come in Italia, politica che era stata nel
passato cagione di grande debolezza per la Casa degli Asburgo.
Per ciò la Germania si trovava allora in una intimità perfetta
col vicino impero, la quale non poteva non influire sui rapporti
italo-austriaci. L'accordo di queste tre Potenze — soggiunse il
Principe — offre una solida e mutua garanzia dal punto di vista
difensivo. Il Gabinetto di Berlino non pensa ad attaccare nessuno,
ma è pronto e risoluto, offrendosene l'occasione, a respingere energicamente
qualsiasi aggressione. Il pericolo viene dalla Francia,
dove le passioni sono sempre in ebollizione, e dalla Russia, dove,
per non citare che un solo dettaglio, l'esercito è malcontento.
Le truppe sono sparse su di un territorio vasto: l'ufficiale, relegato
nelle piccole guarnigioni, si annoia, e preferisce la guerra
ad una vita non solamente manchevole di ogni distrazione, ma
circondata da molte privazioni.„
</p>

<p class="pad2">
I Reali d'Italia non andarono a Berlino, e tuttavia Federico
Guglielmo venne ufficialmente a Roma nel dicembre di quell'anno
1883 per ringraziare — si disse — il Re delle accoglienze straordinarie
ricevute in Genova, ma in realtà perchè il Bismarck
volle dare una pubblica prova, ammonitrice per i presunti nemici
della Germania, degli eccellenti rapporti che questa teneva
con l'Italia. Della qual cosa si fu scontenti a Vienna, perchè le
feste tributate al principe ereditario germanico fecero risaltare
la freddezza delle relazioni italo-austriache, e ricordare che Francesco
Giuseppe era in debito di una visita doverosa.
</p>

<p>
Il Ministero Depretis-Mancini, timoroso di irritare la Francia,
già in allarme per la voce corsa sui giornali dell'esistenza di
una alleanza, era piuttosto imbarazzato che contento delle ostentazioni
<span class="pagenum"><a id="Page_128"></a>[128]</span>
dell'intimità italo-germanica. E la sua condotta ispirò a
tale preoccupazione, commettendo l'errore, che è stato di poi ripetuto,
di rinunziare a trarre dall'alleanza i vantaggi che essa
poteva dare, per correre dietro alla fisima di una amicizia con
la Francia, chiaritasi chimerica per l'impresa di Tunisi, e ad ogni
modo allora incompatibile coi legami stretti con la Germania.
</p>

<p>
Così, mentre l'alleanza austro-germanica diveniva sempre più
cordiale e raggiungeva lo scopo di fronte alla Russia, la quale
nel marzo 1884 si riavvicinava ai due imperi centrali, l'Italia era
in sospetto a tutti, e negletta dagli alleati.
</p>

<p>
Alle Delegazioni, il ministro Tisza, rispondendo ad una interpellanza
Helfy, aveva parlato delle relazioni estere dell'Austria-Ungheria
senza accennare all'Italia; e nel Parlamento austriaco
il ministro Taaffe aveva mantenuto un'attitudine passiva a fronte
del linguaggio offensivo verso l'Italia di un deputato dalmata di
razza slava. Le diffidenze e il malvolere delle classi dirigenti austriache
apparivano ad ogni occasione. Nè migliori disposizioni
si notavano nel governo germanico, chè anche il principe di Bismarck
ci manifestava marcatamente la sua noncuranza.
</p>

<p>
L'on. Mancini fortemente si lagnava di tutto ciò. All'infuori
dei termini del trattato, dei casi previsti, non derivava dal fatto
stesso dell'alleanza l'obbligo dell'assistenza fin là dove cominciasse
per avventura il conflitto d'interessi tra l'uno e gli altri alleati?
Così egli aveva interpretato il patto in ogni circostanza, ma diversamente
gli alleati si regolavano nelle questioni d'interesse
italiano. Perchè?
</p>

<p class="pad2">
L'on. Mancini restò al Ministero sino al 29 giugno 1885; gli
successe, dopo un breve <i>interim</i> del Depretis, il Robilant, il quale
il 6 ottobre di quell'anno passò dall'ambasciata di Vienna alla
Consulta. Aveva fatto buona prova come diplomatico e acquistato
prestigio presso le Cancellerie d'Europa pel suo carattere diritto,
per i suoi nobili sentimenti, per la sua intelligenza. Questo prestigio
personale giovò al paese, perchè conferì al nuovo ministro
l'autorità necessaria presso il principe di Bismarck ed il conte
Kálnoky per fare includere nel trattato della Triplice Alleanza la
tutela di taluni interessi italiani.
</p>

<p>
Si può dire che l'esistenza ministeriale del conte di Robilant
sia stata tutta dedicata alla rinnovazione del trattato. Poco soddisfatto
<span class="pagenum"><a id="Page_129"></a>[129]</span>
delle stipulazioni del 1882, pur da lui negoziate a Vienna
in momenti nei quali l'Italia si offriva, l'esperienza gliene avea
dimostrate le lacune, e si propose di colmarle.
</p>

<p>
I due gabinetti di Vienna e di Berlino gli manifestarono subito
il desiderio di continuare l'alleanza; ed egli, consentendo in
massima, prese tempo per aprire le trattative. Scartava l'idea di
non continuarla, come quella di rinnovarla tale e quale; ma per
proporre nuovi patti bisognava pensarvi, e l'Italia non doveva
far vedere che avesse fretta.
</p>

<p>
Il 19 ottobre il principe di Bismarck, rispondendo al saluto
dal conte di Robilant inviatogli nell'assumere il nuovo ufficio, gli
fece sapere che le sue parole avevano prodotto in lui la migliore
impressione, e che per fargli cosa gradita avrebbe ricevuto a
Friedrichsruh l'ambasciatore di Launay.
</p>

<p>
Il conte di Launay fece la visita il 24; il giorno precedente
era stato dal Gran Cancelliere l'ambasciatore francese. Il Principe
accennò al nuovo trattato, si disse disposto a renderlo più pratico
ed intimo, non fece obbiezioni all'osservazione del di Launay che
per allora non si chiedeva altro che preparare il terreno, migliorando
la pratica dei patti esistenti. Poi, con evidente sincerità,
gli parlò della situazione:
</p>

<p class="pad2">
“Allo scopo di mantenere la pace egli aveva cercato, dal
trattato di Versailles in poi, di rimanere in buoni termini con
la Francia, di non ostacolarla nella sua politica di espansione in
Tunisia, in Cina, nel Madagascar e sulla costa occidentale d'Africa.
Le dava così qualche indennizzo, qualche soddisfazione d'amor
proprio; ma le aveva anche fatto comprendere chiaramente che
doveva rinunziare per sempre all'Alsazia. Seguendo lo stesso
ordine di idee, egli era divenuto in certo modo, specialmente in
Egitto, l'ausiliario degli interessi francesi. Ma i suoi sforzi erano
stati sterili. La sua assiduità, la sua quasi servilità nel corso
degli ultimi quindici anni, era stata una delusione. La Francia,
nelle sue grandi correnti d'opinione pubblica, pensa sempre alla
rivincita, e se la prende con tutti coloro che non partecipano
ai suoi rancori. Essa ne ha data l'ultima prova nell'affare delle
Caroline. Le recenti elezioni generali avranno, d'altronde, come
risultato la tendenza del suo governo verso il radicalismo. E in
tali circostanze il Cancelliere riconosceva l'accresciuta importanza
<span class="pagenum"><a id="Page_130"></a>[130]</span>
dell'accordo fra i tre Imperi e l'Italia. Egli aveva destinato allora
all'ambasciata di Londra il conte di Hatzfeldt, che sarebbe riuscito
meglio del Münster a stabilire anche un ravvicinamento
con l'Inghilterra„.
</p>

<p class="pad2">
Il ministro Robilant, deciso a non prendere l'iniziativa dei negoziati,
fu contento dell'accoglienza fatta dal Principe al concetto
che il nuovo trattato dovesse dare soddisfazione alle legittime e
modeste esigenze dell'Italia, ed attese. Finalmente, in ottobre 1886,
il principe di Bismarck fece il primo passo, dichiarandosi pronto ad
aprire le trattative tanto a Roma che a Vienna. Il Robilant dapprima
nicchiò, dichiarando che <i>con</i> o <i>senza</i> alleanza, l'Italia avrebbe
proceduto d'accordo con la Germania e con l'Austria-Ungheria;
poi disse che l'opinione pubblica italiana non vedeva i benefici
dell'alleanza, che gli alleati non avevano mai dato all'Italia una
prova di fiducia completa, che Bismarck non trovava mai tempo
per conferire personalmente con l'ambasciatore d'Italia. Queste
lagnanze e la riluttanza, più apparente che reale, a rinnovare il
trattato, fecero il loro effetto. In realtà, grave impressione avrebbe
prodotto la cessazione dell'alleanza, e la Germania, tra la Francia
nemica e la Russia poco benevola, non sarebbe stata tranquilla:
disse ciò spontaneamente il Keudell. Onde le condizioni poste
dappoi dal Robilant, le quali si riassumevano nella garanzia dello
<i>statu-quo</i> nel Mediterraneo e nella Penisola Balcanica, furono
accettate.
</p>

<p>
La redazione dei nuovi patti, dopo un lungo scambio di proposte
e contro-proposte, fu pronta il 19 febbraio 1887; l'indomani
essi furono firmati a Berlino.
</p>

<p class="pad2">
L'esigenza del conte di Robilant che l'Italia fosse garantita
nel Mediterraneo, ispirò al principe di Bismarck l'idea di un
accordo con l'Inghilterra. Deciso a tenersi avvinta l'Italia e fermo
nella sua politica d'isolare la Francia per renderla impotente a
far la guerra, il Principe vide la doppia utilità che sarebbe derivata
alla Germania da una intesa anglo-italiana: l'Inghilterra
avrebbe offerto quella sicurtà marittima che la Germania non
poteva dare, e, impegnandosi con l'Italia, si sarebbe preclusa la
possibilità di appoggiare la politica della Francia.
</p>

<p>
Non era facile indurre i ministri della Regina, in un tempo
<span class="pagenum"><a id="Page_131"></a>[131]</span>
nel quale lo “splendido isolamento„ aveva tanti fautori, a legarsi
con una Potenza continentale, sia pure mercè un accordo che
sarebbe rimasto segreto. Ma per il principe di Bismarck la cosa
fu facilissima.
</p>

<p>
Il 1.º febbraio 1887 egli si recò a far visita all'ambasciatore
britannico a Berlino, sir E. Malet. “Il gabinetto italiano — disse — gli
aveva chiesto di voler appoggiare la domanda fatta
a Londra di una più stretta amicizia dell'Inghilterra con l'Italia;
egli pensava che il governo inglese avesse ogni motivo per fare
buon viso a tale domanda. Esisteva <i>una specie</i> [!] di alleanza fra
la Germania e l'Italia, ma aveva scarso pregio per la Germania,
l'Italia non potendo essere la sua vera alleata efficace che alla
condizione di essere in grado di trasportare le proprie truppe
per mare. I valichi delle Alpi essendo irti di fortificazioni, sarebbe
impedito ogni efficace aiuto attraverso a queste. Se l'Italia
potesse trasportare le sue truppe per mare, allora soltanto essa
sarebbe una considerevole alleata. Ma ciò potersi solo effettuare
con una cooperazione dell'Inghilterra, per mezzo della quale il
predominio del Mediterraneo sarebbe assicurato a queste due
Potenze.
</p>

<p>
Il Principe disse di comprendere le difficoltà che sovrastano
ad ogni presidente dei ministri britannico il quale tenti di stringere
un'alleanza con una Potenza estera; nel caso attuale però
non era necessario che di venire ad un accordo basato sulla permanenza
al potere del presente governo. Egli riteneva che le trattative
amichevoli con l'Italia avrebbero favorevole accoglienza
in Inghilterra, giacchè sarebbero in armonia con le tradizioni popolari
dei due paesi. Credeva poi che la sua esistenza durante
la crisi presente sarebbe stata un potentissimo fautore per il
mantenimento della pace in Europa, mentre la sua mancanza
avrebbe potuto fomentare la guerra.
</p>

<p>
Accennando alla questione della pubblica opinione e al dovere
riconosciuto in un ministro inglese di seguirla, il Principe disse
che qualunque fosse la consuetudine, stava sempre nel potere del
ministro, anzi nella cerchia dei suoi doveri, di formare questa
pubblica opinione. Questa non è, soggiunse, che un fiume formato
da una quantità di piccoli ruscelli, uno dei quali è il ruscello
governativo. Se il governo alimentasse sufficientemente il suo
ruscello, concorrerebbe efficacemente a formare la grande corrente
<span class="pagenum"><a id="Page_132"></a>[132]</span>
pubblica; se invece aspetta di giudicare delle forze di tutti
gli altri ruscelli, separatamente meno potenti del suo, pur dalla
unione loro rimarrebbe sopraffatto. Agire in tal guisa sarebbe una
imperdonabile mancanza di precauzione.
</p>

<p>
Il Principe insistette poi sui reciproci vantaggi di una alleanza
fra l'Inghilterra e l'Italia, asserendo che nessun desiderio di quest'ultima
avrebbe mai potuto verificarsi in antagonismo con gl'interessi
di quella. Nel Mediterraneo le aspirazioni dell'Italia convergono
verso Tunisi e Tripoli, sul continente al ricupero di
Nizza„.
</p>

<p>
Sir Malet osservò che concepiva un'alleanza fra l'Italia e l'Inghilterra
per gli affari d'Oriente, ma dubitava che l'Inghilterra
contraesse un'alleanza che potesse porla in ostilità con la Francia.
</p>

<p>
Tutte le volte che il gran Cancelliere consigliava l'accettazione
di una proposta, faceva osservare quali avrebbero potuto
essere le conseguenze di un rifiuto.
</p>

<p>
Secondo le sue vedute era dovere dell'Inghilterra di assumere
la sua parte di responsabilità, per assicurare la pace d'Europa.
Egli sapeva dell'esistenza di una scuola che predicava la astensione
di quella Potenza da ogni ingerenza nella politica europea;
ma egli pensava che l'Europa avesse ragione di desiderare la
cooperazione inglese per il mantenimento dell'equilibrio fra le
Potenze. Se l'Inghilterra si rifiutasse, e se tutti i tentativi per
indurla ad assumere la sua quota di pericolo e di responsabilità
che incombe ad ogni Potenza europea, fallissero, le Potenze interessate
si vedrebbero costrette a cercare altre combinazioni. “Per
esempio — disse il Principe — con tutta facilità potrei rendere
più intimi i rapporti della Germania con la Francia accondiscendendo
alle incessanti sollecitazioni di questa riguardo all'Egitto.
E potrei allontanare ogni apprensione da parte della Russia, riducendo
la nostra alleanza con l'Austria al puro impegno letterale
di garentire l'integrità del territorio dell'impero austriaco, o
permettendo alla Russia di occupare il Bosforo e lo Stretto dei
Dardanelli„.
</p>

<p>
Naturalmente, a questo punto sir Malet osservò che ogni tentativo
di tal natura da parte della Russia implicherebbe una
guerra con l'Inghilterra, e che perciò la pace, che sembrava essere
l'unico obbiettivo del Cancelliere, non sarebbe stata certamente
assicurata con simili combinazioni.
</p>

<p>
<span class="pagenum"><a id="Page_133"></a>[133]</span>
Un sorriso di soddisfazione passò sul volto del Principe, il
quale soggiunse che aveva additato soltanto combinazioni possibili,
che tuttavia sperava non si sarebbero mai verificate.
</p>

<p class="pad2">
Il colloquio finì con un giudizio del Principe sul pericolo di
guerra con la Francia. Egli disse che fino a quando fossero al
potere uomini come Ferry e Freycinet nulla vi era da temere,
ma che se invece il generale Boulanger dovesse diventare presidente
del consiglio dei ministri o della repubblica, ciò che già
si prevedeva, il pericolo sarebbe stato imminente, essendo egli
già compromesso dalla sua attitudine generale e non avendo
altro modo di mantenersi al potere che continuando a rappresentare
la parte assuntasi.
</p>
</div>

<div class="chapter">
<p>
<span class="pagenum"><a id="Page_135"></a>[135]</span>
</p>

<h2><a id="capitolo_quinto"></a><span class="smcap">Capitolo Quinto.</span>
<br />
<span class="small">Crispi e la questione Bulgara.</span></h2>

<p class="somcap">
La crisi ministeriale del febbraio 1887: il contegno dell'on. Crispi, suoi colloqui
col Re, sua nomina a Ministro dell'Interno. — La questione bulgara e la condotta
del Governo italiano prima che Crispi assumesse la direzione della politica
estera, e dopo. — Carteggi e documenti. — L'Italia propone e fa accettare
dalle Potenze il non-intervento in Bulgaria. — La triplice per l'Oriente.
</p>

<p>
La crisi ministeriale che l'ecatombe di Dogali determinò l'8 febbraio
1887, fu lunga e laboriosa.
</p>

<p>
L'impresa africana, iniziata con lo sbarco di un presidio italiano
a Massaua (5 febbraio 1885), doveva essere, secondo il ministro
Mancini, una riparazione, un compenso per le delusioni
toccate all'Italia nel Mediterraneo: “Perchè non volete riconoscere — diceva
egli alla Camera il 27 gennaio 1885 ai suoi oppositori
i quali gl'imputavano di perder di mira il vero obbiettivo
della politica italiana, cioè il Mediterraneo — perchè non volete
riconoscere che nel mar Rosso, il più vicino al Mediterraneo,
possiamo trovare la chiave di quest'ultimo?„
</p>

<p>
Purtroppo, l'Italia nel mar Rosso non trovò che disastri, e
per dippiù una diversione esiziale intuita sin da allora dall'on.
Crispi, che nella seduta del 29 gennaio avvertì:
</p>

<p>
“Se nel 1882 l'on. ministro Mancini avesse accettato le proposte
dell'Inghilterra, forse oggi sarebbe a tempo per cominciare
una politica coloniale seria, feconda di veri risultati. Ad ogni
modo non posso che augurare all'Italia che quel ch'egli ha fatto
possa non riuscirci dannoso„.
</p>

<p>
<span class="pagenum"><a id="Page_136"></a>[136]</span>
Dogali fu una conseguenza della leggerezza con la quale furono
considerate le difficoltà dell'impresa, e specialmente il valore
dell'ostilità abissina. A Massaua il generale Genè riteneva di potere
tener fronte alle masse nemiche con un pugno dei nostri; a Roma
il ministro Robilant chiamava “quattro predoni„ popolazioni bellicose,
viventi in continua guerra.
</p>

<p>
Dimessosi il Ministero presieduto dall'on. Depretis — il quale
era al potere dal 29 maggio 1881 e non godeva riputazione presso
la parte sana del paese — il Re incaricò dapprima lo stesso Depretis
di ricomporre il gabinetto; ma questi dovette rinunziare al
mandato il 23 febbraio 1887. Gli on. Robilant, Biancheri, Saracco
essendo stati successivamente officiati a comporre una nuova amministrazione
ed avendo ricusato, il Re, il 5 marzo, ritornò sui
suoi passi deliberando di non accettare le dimissioni del Ministero.
</p>

<p>
Qual contegno tenne l'on. Crispi durante questa crisi che doveva
risolversi con la sua andata al governo?
</p>

<p>
Spigoliamo nel suo <i>Diario</i>.
</p>

<p>
Il 9 febbraio il Re lo chiamò a consiglio:
</p>

<div class="blockquote">
<p>
«Alle 9 ¼ fui al Quirinale.
</p>

<p>
Il Re chiese il mio parere sulla situazione politica
e sulla situazione parlamentare, mostrandosi preoccupato
delle condizioni del paese, dello stato d'Europa,
delle grandi necessità onde siamo tormentati.
</p>

<p>
Risposi: peggiorata la nostra posizione in Europa in
questi ultimi anni. La Germania ci sfugge, l'Austria
può essere interessata ad averci seco, ma non sarà un'amica
costante. La situazione parlamentare non può essere
peggiore; l'on. Depretis vi ha messo il disordine,
tanto che neppur lui può contare sulla Camera. I partiti
son molti, ma nessuno può contare sulla maggioranza.
Nulla di meno il più forte è quello di sinistra. Il disordine
parlamentare non può esser tolto che da un'Amministrazione
composta di uomini probi, scelti fra le
migliori capacità della Camera.
</p>

<p>
— Nulla di meglio io chiedo. Mi indichi lei la persona
alla quale dovrei indirizzarmi.
</p>

<p>
— Non tocca a me di darle cotesta indicazione. Cotesto
ufficio spetta al presidente del Ministero che si è
dimesso. Così suol farsi in Inghilterra.
</p>

<p>
<span class="pagenum"><a id="Page_137"></a>[137]</span>
— Io non escludo alcuno, e se mi fosse indicato un
nome il mio ufficio sarebbe più facile. E, a proposito, le
dirò che oggi ho letto con dispiacere in un giornale
che a Corte sarebbe escluso il di lei nome. Cotesta è
una malignità. Sento per lei tutta l'amicizia, apprezzo
il di lei patriottismo, la di lei energia, la di lei esperienza.
Se il di lei nome mi fosse indicato, o se in una
combinazione ministeriale trovassi il suo nome ne sarei
lietissimo. Io le affiderei volentieri il potere.
</p>

<p>
— Ringrazio Vostra Maestà dei suoi sentimenti verso
di me....
</p>

<p>
— No, io non voglio che si creda che faccia delle
esclusioni.
</p>

<p>
— Non posso dubitare di quanto V. M. mi dice.
</p>

<p>
— Va bene. Mi dica: come sta lei col conte di Robilant?
</p>

<p>
— Benissimo. Io lo conobbi al 1877 a Vienna. Lo
ho riveduto alla Camera, ma non ho con lui intimità.
</p>

<p>
— È una grave questione quella degli uomini. Comprendo
che Depretis è vecchio e non può sovraintendere
al Ministero dell'Interno.
</p>

<p>
— Del Ministero dell'Interno parlai altra volta a
V. M. e le dissi che in Italia manca assolutamente la
polizia preventiva. Fortunatamente abbiamo un buon
popolo.
</p>

<p>
Dopo pochi altri minuti il Re si alzò, mi strinse la
mano e mi congedai.»
</p>
</div>

<p>
Il 22 febbraio l'on. Saracco si recò da Crispi ad offrirgli il
portafoglio della Giustizia nel Ministero che il Depretis sperava
potere ricostituire. L'on. Crispi declinando l'offerta ricordò che
avrebbe potuto essere ministro di Giustizia nel 1866 e nel 1867;
e avvertì che non avrebbe mai accettato una posizione che non
gli consentisse di esercitare influenza su tutta la politica, specialmente
su quella estera, della quale i ministri sogliono disinteressarsi.
</p>

<p>
Non riuscito il tentativo del Depretis, l'on. Crispi divenne
l'oracolo della situazione: il 25 e il 27 ricevette il marchese di
Rudinì; il 3 marzo, dopo che il Depretis fece fallire, col negargli
il suo appoggio, una combinazione Saracco perchè ad essa avrebbe
preso parte il Rudinì, i dissidenti della Destra decisero in una
<span class="pagenum"><a id="Page_138"></a>[138]</span>
riunione di appoggiarsi a Crispi; il quale ricevette il 4 marzo
l'on. Tajani, il 6 di nuovo il Rudinì, il 9 gli on. Lacava e Giolitti,
quindi gli on. Baccarini, Cairoli e Nicotera, l'11 gli on. Codronchi
e Rudinì, Lacava e Giolitti. Il 12 aderì ad incontrarsi
con gli on. Bonghi, Spaventa, Codronchi e Rudinì. Trascriviamo
dal <i>Diario</i>:
</p>

<div class="blockquote">
<p>
<i>12 marzo.</i> — Alle ore 5 pom. all'albergo di Roma
dove trovai gli on. Bonghi, Rudinì e Codronchi. Verso
le 5 ¼ sopraggiunse Spaventa.
</p>

<p>
Dopo spiegazioni diverse, si convenne sui seguenti
punti. Ipotesi di una combinazione con Depretis. Crispi
ritiene non offra probabilità alcuna; nulladimeno, ove
avvenisse, non bisognerebbe opporsi; anzi renderla possibile.
</p>

<p>
Politica estera. — Rinnovare gli accordi con le Potenze
centrali. Il rifiutarsi potrebbe nuocere; Spaventa osserva
che la Germania potrebbe sospettare di noi. Bisogna
inoltre considerare la posizione nella quale si è messo
il papato con Bismarck. Necessario, intanto, riannodare
le nostre relazioni con l'Inghilterra, associarsi a lei
nell'Egitto, renderle facile con l'opera nostra il compito
assuntosi, per obbligarla ad essere con noi in tutte le
questioni nel Mediterraneo.
</p>

<p>
Finanza. — Rinforzarla con nuove imposte per accrescere
le entrate e soddisfare alle spese militari ed a
quelle per le opere pubbliche.
</p>

<p>
Esercito ed armata forti.
</p>

<p>
Legge Comunale e Provinciale. — Elettorato: censo,
5 lire. Capacità, quarta elementare. Sospensione agli
impiegati municipali del diritto elettorale.
</p>

<p>
Esplicare il nostro accordo alla Camera alla prima
occasione e informare il Re; di questo s'incarica il
Rudinì.
</p>

<p>
Discutendo delle imposte, si accennò al dazio di entrata
sui cereali; ma esso non potrebbe esser solo, dovendosi
provvedere a 60 milioni di nuova entrata.
</p>

<p>
Rudinì racconta di aver visto Zanardelli, il quale
anch'egli è di avviso che il solo possibile sarebbe un
Ministero di coalizione. Egli lo motivava non solo con
le condizioni della Camera, ma per le necessità in cui
siamo di dover stabilire nuove imposte. Bisogna che la
<span class="pagenum"><a id="Page_139"></a>[139]</span>
impopolarità sia affrontata dai patriotti dei diversi
partiti.
</p>

<p>
<i>13 marzo.</i> — Alle 10 ant. ho la visita del marchese
Rudinì.
</p>

<p>
Egli fu iersera dal Re, al quale diede conto dell'accordo
sui punti principali di governo tra Crispi, Spaventa
e gli altri. Questo accordo assicura la possibilità
di un'amministrazione nel caso di crisi.
</p>

<p>
Il Re ne fu contento. Egli in tutti i casi saprebbe
a chi rivolgersi.
</p>

<p>
Chiese se dell'accordo potesse parlare al Depretis, e
il Rudinì rispose che S. M. facesse a suo talento.
</p>

<p>
<i>20 marzo.</i> — Invitato, mi reco alle 4 ½ pom. dal
Depretis. Mi narra avergli il Re riferito il colloquio
avuto col marchese di Rudinì circa l'accordo dell'albergo
di Roma. Mi parla delle difficoltà della situazione
e della necessità di comporre una nuova amministrazione.
L'opinione pubblica designare un ministero Depretis-Crispi;
lui volervisi prestare e m'invitava ad accettare.
Risposi che sarei entrato a condizione che si
potesse comporre un gabinetto capace di durare. Si discorre
delle persone che dovrebbero farne parte. Depretis
soggiunge di esser vecchio ed accasciato e di non
poter rimanere al Ministero dell'Interno. M'informò che
il trattato con le Potenze centrali era già stipulato con
condizioni migliori delle precedenti. Conveniamo sul
programma. Mi riservo a decidermi.
</p>

<p>
<i>24 marzo.</i> — Alle 2 pom. viene Rattazzi a nome del
Re. Sua Maestà desidera che io entri nel Ministero. Messaggio
di affettuose parole e di cortesie. Aderisco.
</p>

<p>
<i>28 marzo.</i> — Tornando a Roma da Napoli, trovo un
biglietto di Depretis che mi avverte esser io atteso
dal Re.
</p>

<p>
S. M. mi riceve alle 11 ant. Mi ringrazia perchè avevo
accettato di assumere il potere. Dichiara che non fa
questione di nomi, e che accetterà quelli che indicheremo
Depretis ed io. Informo il Re delle pratiche fatte
con lo Zanardelli e della necessità di averlo nel Ministero.
Non si può fare a meno di provare ai pentarchi
<span class="pagenum"><a id="Page_140"></a>[140]</span>
la convenienza che d'accordo si tenti una composizione
ministeriale col Depretis. Ad ogni modo giova portare
le cose al punto che sia dimostrato che da parte nostra
non manca la buona volontà.
</p>

<p>
Il Re approva.
</p>
</div>

<p>
Francesco Crispi prese possesso del Ministero dell'Interno il
4 aprile. Della politica estera non potè ingerirsi finchè fu in Roma
l'on. Depretis, il quale, ritiratosi il Robilant, si era riservato l'<i>interim</i>
degli Affari esteri. Ma allontanatosi il Depretis per curare
la sua salute, Crispi reclamò che il Consiglio dei Ministri fosse
tenuto al corrente dell'azione della Consulta nella questione bulgara,
allora divenuta più che mai piena d'incognite per la elezione
di Ferdinando di Sassonia-Coburgo-Gotha a Principe (7
luglio).
</p>

<p>
Il trattato di Berlino aveva costituito la Bulgaria in principato
autonomo, ma tributario della Turchia, e stabilito (art. 3.º)
che il principe sarebbe stato eletto dalla popolazione e confermato
dalla Sublime Porta col consenso delle Potenze. Aveva altresì
costituito al sud dei Balcani, col nome di Rumelia Orientale,
una nuova provincia e l'avea posta sotto l'autorità politica e militare
della Turchia.
</p>

<p>
La elezione del primo principe, Alessandro di Battenberg,
fatta dall'assemblea dei deputati bulgari il 29 aprile 1879, non
aveva avuto contrasti. Nel breve regno di sette anni (abdicò
il 3 settembre 1886) Alessandro organizzò lo Stato e l'esercito,
cementò lo spirito nazionale dei bulgari con la guerra vittoriosa
contro la Serbia (battaglia di Slivnitza, 28 novembre 1885) e con
l'acquisto della Rumelia, indirizzandoli per la via d'ogni progresso
verso l'indipendenza.
</p>

<p>
L'ambizione della Russia di tenere in soggezione il principato
fu la causa maggiore dell'abdicazione di Alessandro di Battenberg,
come delle difficoltà incontrate dal successore di lui.
</p>

<p>
L'indomani dell'elezione del principe di Coburgo, Crispi desiderando
che l'Italia prendesse parte attiva e indipendente nella
questione, iniziò col presidente del Consiglio la corrispondenza
telegrafica che riferiamo:
</p>

<p>
<span class="pagenum"><a id="Page_141"></a>[141]</span>
</p>

<div class="blockquote">
<p class="indr">
«8 luglio 1887.
</p>

<p class="indl">
<i>Presidente Consiglio Ministri</i>,
<br />
Stradella.
</p>

<p>
Dopo nomina nuovo principe Bulgaria e incertezza
risoluzione della Russia, il Consiglio dei Ministri è preoccupato
difficili condizioni Europa e chiede conoscere
vero stato cose e quale sia la parte presa e da prendere
dall'Italia, se e quale l'accordo con le Potenze
alleate.
</p>

<p class="indr">
<span class="smcap">Crispi</span>.»
</p>
</div>

<div class="blockquote">
<p class="indr">
«9 luglio.
</p>

<p class="indl">
<i>S. E. Ministro Interni</i>,
<br />Roma.
</p>

<p>
Avrai spiegazione richiesta. Intanto prego dissipare
preoccupazione Consiglio Ministri, sicuri come siamo
procedendo correttamente sul terreno dei trattati e di
pieno accordo con Potenze amiche.
</p>

<p class="indr">
<span class="smcap">Depretis</span>.»
</p>
</div>

<div class="blockquote">
<p class="indr">
«9 luglio.
</p>

<p class="indl">
<i>Presidente Consiglio Ministri</i>,
<br />
Stradella.
</p>

<p>
Aspettiamo tua risposta. Certamente avrai dato istruzioni
ai nostri ambasciatori di Vienna, Berlino, Londra
e Costantinopoli, ed al nostro ministro a Sofia sul modo
come debbano regolarsi circa la nomina del nuovo Principe.
Vienna e Londra essendo favorevoli a codesta nomina,
noi non dovremmo essere ultimi.
</p>

<p>
Giova anche regolare il contegno del nostro ambasciatore
a Pietroburgo, la Russia essendo contraria alla
elezione fatta dall'Assemblea bulgara.
</p>

<p>
La questione bulgara può esser causa di un dissidio,
e noi dovremmo trar profitto dalle nostre amicizie ed
alleanze.
</p>

<p class="indr">
<span class="smcap">Crispi</span>.»
</p>
</div>

<p>
<span class="pagenum"><a id="Page_142"></a>[142]</span>
</p>

<div class="blockquote">
<p class="indr">
«9 luglio.
</p>

<p class="indl">
<i>S. E. Ministro Interni</i>,
<br />
Roma.
</p>

<p>
Ecco situazione. Governo Bulgaro insiste presso la
Porta affinchè non faccia difficoltà preliminari e chieda
assenso delle Potenze per elezione Principe, conformemente
trattato Berlino. Se Porta aderisce converrà prepararsi
rispondere alla sua interrogazione. Già sappiamo
Russia contraria, Inghilterra favorevole, Germania manterrà
solita riserva, Francia seguirà probabilmente esempio
Russia. Ambasciatore Austria Costantinopoli si mostra
scontento; però avendo ragione dubitare della
sincerità di questo sentimento ho telegrafato Nigra interrogare
schiettamente quel governo.
</p>

<p>
Parmi ci convenga sospendere ogni risoluzione finchè
situazione meglio chiarita. Intanto continuare scambio
idee colle Potenze alleate.
</p>

<p class="indr">
<span class="smcap">Depretis</span>.»
</p>
</div>

<div class="blockquote">
<p class="indr">
«12 luglio.
</p>

<p class="indl">
<i>Presidente Consiglio Ministri</i>,
<br />
Stradella,
</p>

<p>
Godo che tua salute costantemente migliori.
</p>

<p>
Duolmi che costantemente continui male politica
estera che non fai e non lasci fare.
</p>

<p class="indr">
<span class="smcap">Crispi</span>.»
</p>
</div>

<p>
Il 14 luglio l'on, Depretis informava l'on. Crispi di aver telegrafato
alle RR. Ambasciate e alla R. Legazione di Sofia la dichiarazione
seguente fatta all'ambasciatore di Turchia:
</p>

<div class="blockquote">
<p>
«Nell'interesse della Bulgaria, della Turchia e dell'intera
Europa è, a nostro avviso, altamente desiderabile
che la crisi bulgara giunga il più presto possibile a propizia
e definitiva conclusione mercè l'insediamento a Sofia
di un principe, e il ristabilimento nel principato di un
ordine di cose stabile e normale. La Sublime Porta deve
quindi considerare come acquisito il nostro concorso per
<span class="pagenum"><a id="Page_143"></a>[143]</span>
tale soluzione che, essendo l'espressione della libera volontà
delle popolazioni in Bulgaria, si uniformerebbe
ora nella sua pratica attuazione ai procedimenti segnati
nel trattato di Berlino».
</p>
</div>

<div class="blockquote">
<p class="indr">
«15 luglio.
</p>

<p class="indl">
<i>Presidente Consiglio Ministri</i>,
<br />
Stradella.
</p>

<p>
Comunicai ai miei colleghi telegramma V. E. 14 corrente
spedito alle nostre ambasciate ed al nostro agente
in Sofia. Alcuni di loro non furono contenti perchè
nulla vi è detto che valga ad indicare la nostra politica
in Oriente.
</p>

<p>
In verità non essendosi nulla deciso dall'Italia, si
vorrebbe almeno conoscere quali pratiche siano state
fatte presso le altre Potenze e quali risposte ottenute
per la soluzione della questione.
</p>

<p class="indr">
<span class="smcap">Crispi</span>.»
</p>
</div>

<p>
Il 21 luglio l'on. Depretis ebbe un'idea e senza comunicarla
al Consiglio dei Ministri, la sottopose al giudizio dell'ambasciatore
a Berlino, conte di Launay:
</p>

<div class="blockquote">
<p>
«Consideriamo la elezione Coburgo come fallita.[!] Se
la continuazione dello <i>statu-quo</i> e del provvisorio a Sofia
è cosa indifferente per il gruppo alleato, non abbiamo
che da attendere tranquillamente il seguito degli avvenimenti.
Se al contrario, occorre regolare la questione
al più presto, si potrebbe forse far andare il principe
di Coburgo a Sofia in qualità di «luogotenente principesco
(<i>lieutenant princier</i>)» anzichè di principe. Se il
gabinetto di Pietroburgo è di buona fede nella sua opposizione,
se contesta soltanto la legalità della elezione
senza intento di tenere aperta la questione bulgara per
i suoi fini, dovrebbe accettare questo espediente. A Berlino,
centro naturale del nostro gruppo, si dovrebbe formulare
un parere su questo suggerimento, ed eventualmente
dire qual gabinetto sarebbe in migliori condizioni
per prenderne l'iniziativa.»
</p>
</div>

<p>
Ma il di Launay trovò l'espediente impraticabile, poichè un
luogotenente principesco, il cui ufficio sarebbe stato quello di
<span class="pagenum"><a id="Page_144"></a>[144]</span>
preparare l'elezione del nuovo principe, non poteva essere lo
stesso candidato al trono; e d'altra parte come Ferdinando, già
eletto Principe, avrebbe potuto presentarsi in Bulgaria in una
veste inferiore?
</p>

<p>
La consuetudine di camminare sulle orme degli altri era così
inveterata che l'on. Depretis eccezionalmente si era azzardato a
metter fuori un'idea; in tutti i documenti partiti in quel mese
di luglio dalla Consulta, non vi sono che parole vaghe e di attesa
delle decisioni delle altre Potenze. Mentre l'on. Crispi esortava
il Presidente del Consiglio a prendere posizione, dalla Consulta
il 13 luglio si scriveva all'ambasciatore a Costantinopoli:
</p>

<div class="blockquote">
<p>
«Avvenuta l'elezione del principe di Coburgo non
abbiamo creduto di affrettarci ad enunciare la nostra
opinione. Ci parve conveniente di astenerci dal pregiudicare,
con premature dichiarazioni, una questione rispetto
alla quale una considerazione elementare di reciproco
riguardo, e quasi di equità internazionale, suggeriva
che si lasciasse anzitutto la parola alle Potenze
aventi nel problema che si agita in Bulgaria un interesse
più diretto e immediato.»
</p>
</div>

<p>
L'on. Depretis morì il 31 luglio; gli successe nella presidenza
dei Consiglio l'on. Crispi, il quale per decreto dell'8 agosto assunse
altresì l'interinato del ministero degli Affari esteri. Lo stesso
giorno Crispi dirigeva alle regie rappresentanze all'estero questa
circolare:
</p>

<div class="blockquote">
<p>
«Nel prendere la direzione degli Affari esteri, tengo
a manifestare il mio fermo intendimento di continuare
la politica di pace e di conservazione che nel concerto
europeo caratterizza l'opera dell'Italia.
</p>

<p>
Conforme a tale intendimento è l'atteggiamento che
intendiamo prendere nella questione bulgara, nella nuova
fase in cui sembra che entri per l'annunciato imminente
arrivo del principe di Coburgo in Bulgaria. Non abbiamo
predilezioni personali per questo piuttosto che per altro
principe; ma il principe Ferdinando, per il fatto della
sua elezione, rappresenta agli occhi nostri, sino a prova
contraria, l'espressione della volontà del popolo bulgaro.
L'Italia, politicamente costituitasi coi plebisciti, non può
<span class="pagenum"><a id="Page_145"></a>[145]</span>
disconoscere l'alto valore di quella manifestazione con
cui è stato soddisfatto alla prima ed alla più importante,
per noi, delle tre condizioni poste dall'art. 3.º del
trattato di Berlino.
</p>

<p>
Convinto essere dell'interesse generale che la questione
bulgara, minaccia permanente per la pace europea,
venga risolta quanto più presto è possibile, il governo
si è sempre dichiarato pronto ad adoperarsi per il successo
di qualsiasi soluzione, la quale, sulla base dei
trattati e del rispetto della volontà delle popolazioni,
potesse assicurare un governo stabile alla nazione bulgara.
Ora, l'avvenuta elezione del principe di Coburgo,
che rappresenta un principio di soluzione, ci sembra appunto
una combinazione che, favorita dal buon volere
delle Potenze, varrebbe, mantenendo fisse le due basi
suddette, a conseguire l'intento. Ad esso adunque dobbiamo
desiderare che le Potenze aventi con noi comunità
di fine e d'intendimenti pacifici prestino, come
siamo disposti a prestarlo noi stessi, un volenteroso appoggio
morale. Gradisca ecc.»
</p>
</div>

<p>
Il 7 agosto il principe Ferdinando, dopo avere invano atteso
che la Turchia e le Potenze assentissero alla sua elezione, cedette
alle insistenti sollecitazioni del governo bulgaro, e passò in Bulgaria,
dove ebbe entusiastiche accoglienze. Era trascorso appunto
un mese dalla elezione della Sobranje, e in quei trenta giorni il
Principe era vissuto in una tormentosa indecisione, tra l'irremovibile
no della Russia, l'oscitanza della Turchia e la propria
ambizione. Il 29 luglio, l'ambasciatore Nigra aveva telegrafato da
Vienna:
</p>

<div class="blockquote">
<p>
«Il principe Ferdinando è venuto a vedermi in questi
giorni. Mi ha domandato consiglio. Mi sono rifiutato di
dargli consigli dicendogli che nella mia qualità di ambasciatore
non avevo niente a dirgli. Ma come amico
privato gli ho detto che mi sembrava la sua via fosse
tracciata dai trattati. Egli non mi è sembrato molto
disposto a tentare l'avventura di una corsa in Bulgaria.
Ignoro se abbia fatto qualche passo a Pietroburgo; in
ogni caso non sarebbe riuscito.»
</p>
</div>

<p>
Il fatto compiuto, cioè la presa di possesso da parte del
<span class="pagenum"><a id="Page_146"></a>[146]</span>
principe Ferdinando della dignità conferitagli dal popolo bulgaro,
accrebbe l'irritazione della Russia e le difficoltà della situazione.
</p>

<p>
Si presentò subito la questione come dovessero condursi i
rappresentanti delle Potenze in Bulgaria, col Principe. Crispi non
esitò a telegrafare il 9 agosto al r. Agente e console generale in
Sofia:
</p>

<div class="blockquote">
<p>
«Un riconoscimento formale del principe Ferdinando
come Principe di Bulgaria non è evidentemente possibile
da parte nostra se non dopo acquistata la certezza
che egli effettivamente rappresenta la volontà delle popolazioni
e dopo legittimazione della sua posizione conformemente
al trattato di Berlino.»
</p>
</div>

<p>
E dopo questa dichiarazione dava istruzione al r. Agente di
astenersi da atti che implicassero riconoscimento, <i>pur usando al
Principe i riguardi dovuti</i>, e mantenendo col governo principesco
i rapporti di fatto necessarii.
</p>

<p>
Dopo poco, l'Austria-Ungheria dava al suo agente in Bulgaria
analoghe istruzioni.
</p>

<p>
L'11 agosto l'Incaricato di affari di Russia si presentò alla
Consulta per dichiarare che il suo Governo non riconosceva la
validità della elezione, che aveva cercato di dissuadere indirettamente
il Principe dal recarsi in Bulgaria, e che si credeva
obbligato di dichiarare illegale la di lui apparizione nel principato
per mettersi alla testa del Governo. Il gabinetto imperiale faceva
appello alle Potenze sperando di non trovarsi solo ad esigere il
rispetto al trattato di Berlino.
</p>

<p>
Crispi rispose che si sarebbe messo in comunicazione con gli
altri gabinetti, e che il governo italiano non aveva cessato di
considerare il trattato di Berlino come la base necessaria per la
soluzione della crisi bulgara.
</p>

<p>
Propostosi l'intento di appoggiare l'eletto della nazione bulgara
e di cogliere l'occasione per acquistare all'Italia prestigio e
simpatie nella penisola balcanica, l'on. Crispi cercò innanzi tutto
di assicurarsi l'appoggio dell'Inghilterra, la quale, dapprima non
contraria al principe Ferdinando, aveva poi fatto comprendere
alla Russia che vedeva l'elezione di lui “con indifferenza„, e
<span class="pagenum"><a id="Page_147"></a>[147]</span>
alla Bulgaria che “non riputava vantaggiosa agli interessi del
principato la scelta del Coburgo„.
</p>

<p>
Come l'on. Crispi regolasse la condotta dell'Italia nelle fasi
successive della questione, e riuscisse a formare il gruppo italo-anglo-austriaco
che impose il non intervento nelle faccende interne
della Bulgaria, si rileva dai documenti che seguono:
</p>

<div class="blockquote">
<p class="indr">
«12 agosto.
</p>

<p class="indl">
<i>A S. M. il Re</i>,
<br />
Monza.
</p>

<p>
Lord Salisbury dette istruzioni al suo agente a Sofia
di trattare il principe di Coburgo come un parente della
Regina. I gabinetti di Parigi e di Vienna avranno con
lui relazioni come governo di fatto e senza pregiudicare
la questione di diritto.
</p>

<p class="indr">
<span class="smcap">Crispi</span>.»
</p>
</div>

<div class="blockquote">
<p class="indr">
«15 agosto.
</p>

<p class="indl">
<i>All'Ambasciatore a Costantinopoli</i>,
</p>

<p>
Per noi, sino a prova contraria ed equivalente, l'avvenuta
elezione è testimonianza valida della volontà del
popolo bulgaro. Il principio della volontà delle popolazioni
potrebbe essere indicato come il migliore mezzo
d'interpretazione dello spirito del trattato di Berlino
nella sua applicazione ai casi imprevisti.»
</p>
</div>

<div class="blockquote">
<p class="indr">
«Napoli, 16 agosto.
</p>

<p class="indl">
<i>A S. M. il Re</i>,
<br />
Monza.
</p>

<p>
Riparto stasera per Roma. Telegrafai confidenzialmente
a Nigra e a Catalani quale a mio avviso dovrebbe
essere la linea di condotta del governo di V. M. nella
questione bulgara: aiutare, cioè, la Bulgaria ad uscire
dallo stato provvisorio in cui si dibatte e che costituisce
una minaccia immediata e permanente per l'Europa. Il
principe di Coburgo, eletto per acclamazione, ricevuto
con entusiasmo, ha almeno il merito di rappresentare
una soluzione accettabile e per metà realizzata. Noi crediamo
<span class="pagenum"><a id="Page_148"></a>[148]</span>
quindi di dover aiutarlo per quanto è possibile,
senza beninteso staccarci dall'accordo di principii che
abbiamo coll'Austria e con l'Inghilterra, e ciò tanto più
che la Germania vede di buon occhio tale accordo. La
unanimità di tutte le Potenze è una utopia. Il principe
o il generale russo, che solo potrebbe esser gradito a
Pietroburgo, spiacerebbe a Vienna. Aggiungerò che l'Italia,
per esser fedele alle sue tradizioni, ai suoi principii,
ai suoi interessi, deve mirare a che la Bulgaria come
tutti gli Stati balcanici si avvii all'indipendenza. Essendo
però questo scopo ancora lontano, dobbiamo, nell'intervallo,
favorire l'influenza dell'Austria a preferenza di
quella di ogni altra Potenza; locchè equivale ad aiutare
lo spostamento verso Oriente del centro dei suoi interessi.
</p>

<p>
Telegrafai poi a Blanc autorizzandolo, previo accordo
coi suoi colleghi d'Austria e d'Inghilterra, di esprimere
l'opinione che l'avvenuta elezione è, sino a prova contraria
ed equivalente, una testimonianza valevole per noi
della volontà del popolo bulgaro, e di aggiungere che ai
nostri occhi il principio del rispetto della volontà delle
popolazioni è il migliore elemento d'interpretazione dello
spirito del trattato di Berlino nella sua applicazione ai
casi imprevisti.
</p>

<p class="indr">
<span class="smcap">Crispi</span>.»
</p>
</div>

<div class="blockquote">
<p class="indr">
«17 agosto.
</p>

<p>
L'ambasciatore di Turchia domanda per parte del suo
governo all'Italia ed alle altre grandi Potenze:
</p>

<p>
1. I loro apprezzamenti circa la presa di possesso,
per parte del Principe, del governo della Bulgaria;
</p>

<p>
2. Le istruzioni che, in considerazione di questo
fatto, hanno impartito ai loro agenti nel principato;
</p>

<p>
3. Il loro modo di vedere circa i mezzi di eliminare
le presenti difficoltà e conseguire una soluzione.
</p>

<p>
Ho risposto:
</p>

<p>
1. Riconosciamo che, prendendo possesso del potere
principesco, il principe Ferdinando, allo stato attuale
delle cose, si è allontanato dalle prescrizioni del trattato
di Berlino;
</p>

<p>
2. Che le nostre istruzioni si riassumevano così:
Nessun atto che implichi riconoscimento; rispetto alla
<span class="pagenum"><a id="Page_149"></a>[149]</span>
persona del Principe; continuazione dei rapporti di fatto
necessari col governo principesco;
</p>

<p>
3. La soluzione della questione bulgara doversi
cercare sul terreno pacifico del trattato di Berlino. Su
quel terreno, il concorso dell'Italia essere assicurato a
quella qualsiasi soluzione che, soddisfacendo ai legittimi
voti delle popolazioni bulgare, abbia probabilità di essere
accettata da tutte le Potenze, ed in primo luogo
dalla Potenza alto-sovrana.»
</p>
</div>

<div class="blockquote">
<p class="indr">
«18 agosto.
</p>

<p class="indl">
<i>All'Ambasciatore a Costantinopoli</i>,
</p>

<p>
Due fini essenzialmente ci proponiamo: l'uno immediato,
cioè il mantenimento della pace; l'altro mediato
ed a più lunga scadenza, che è l'assetto definitivo su
basi salde e razionali, di popolazioni europee e cristiane
non ancora costituite a nazioni, benchè aventi in sè
stesse tutti gli elementi etnici e morali che valgono a
determinare le nazionalità. Entrambi codesti fini ci sembrano
di capitale importanza, l'uno perchè ispirato agli
interessi del nostro paese, il quale vuole la pace con dignità;
l'altro perchè risponde ai principii di giustizia e
di diritto, sui quali si è costituita la nazione italiana e
che ne sono la base più salda.
</p>

<p>
A conseguire il primo fine abbiamo le nostre alleanze
ed i nostri accordi. Il secondo fine propostoci spiega il
nostro contegno verso la Bulgaria.»
</p>
</div>

<div class="blockquote">
<p class="indr">
«18 agosto.
</p>

<p class="indl">
<i>All'Ambasciatore a Costantinopoli</i>,
</p>

<p>
Con rapporto del 13 corrente, V. E. m'informava
degli uffici di cotesto ambasciatore di Russia per indurre
la Porta a fare passi energici a Sofia allo scopo di conseguire
l'allontanamento dalla Bulgaria del principe Ferdinando,
l'elezione del quale, al dire del sig. Onou, sarebbe
stata disapprovata da tutte le Potenze.
</p>

<p>
Riguardo al modo di considerare questa elezione, non
posso che confermarle il mio telegramma del 16 di questo
mese, col quale lo autorizzava a porsi d'accordo coi suoi
colleghi d'Austria-Ungheria ed Inghilterra per esprimere
<span class="pagenum"><a id="Page_150"></a>[150]</span>
l'opinione che nella avvenuta elezione noi dobbiamo ravvisare,
fino a prova contraria ed equivalente, una valida
testimonianza della volontà del popolo bulgaro.
</p>

<p>
Il principio del rispetto della volontà delle popolazioni,
come l'E. V. giustamente osservava, è, agli occhi
nostri, il migliore elemento d'interpretazione dello spirito
del trattato di Berlino, ogni qual volta si tratti di
applicarlo a casi non preveduti.»
</p>
</div>

<div class="blockquote">
<p class="indr">
«20 agosto.
</p>

<p class="indl">
<i>All'Ambasciatore a Vienna</i>,
</p>

<p>
Non accetteremmo, come non l'accetta l'A. U., una
reggenza affidata ad un generale russo [Ehrenroth]. Si
prolungherebbe così, peggiorandolo, l'eterno provvisorio
bulgaro. Non abbiamo predilezioni, ma il principe Ferdinando
rappresenta per noi un principio di soluzione.
</p>

<p>
L'accordo su questo punto è completo con Londra e
con Vienna.»
</p>
</div>

<div class="blockquote">
<p class="indr">
«23 agosto.
</p>

<p class="indl">
<i>Agli Ambasciatori a Londra e a Berlino</i>,
</p>

<p>
La proposta fatta dalla Russia alla Turchia di scacciare
il principe Ferdinando ed insediare un agente russo,
non sarebbe attuabile che con l'uso della violenza.
</p>

<p>
Non è dunque accettabile da chi vuole che il trattato
di Berlino serva di base pacifica alla soluzione della
questione bulgara.»
</p>
</div>

<div class="blockquote">
<p class="indr">
«24 agosto.
</p>

<p class="indl">
<i>A tutti gli Ambasciatori</i>,
</p>

<p>
In presenza dell'eventualità ravvisata possibile dell'occupazione
russa di Varna e di Erzerum, qualora la
Turchia non intervenisse attivamente in Bulgaria, il
gabinetto italiano si dichiara contrario ad ogni violenza
e ad ogni violazione del trattato di Berlino, ed interroga
gli altri gabinetti circa l'atteggiamento che prenderebbero.»
</p>
</div>

<p>
<span class="pagenum"><a id="Page_151"></a>[151]</span>
</p>

<div class="blockquote">
<p class="indr">
«30 agosto.
</p>

<p class="indl">
<i>All'Ambasciatore a Pietroburgo</i>,
</p>

<p>
Nel tenere, rispetto alla questione bulgara, l'atteggiamento
di cui non facciamo punto mistero, e del quale
abbiamo alla Russia stessa lealmente dichiarate le ragioni,
noi intendiamo esclusivamente giovare alla causa
della pace in Oriente, senza che la condotta nostra abbia
mai obbedito a sentimenti che fossero meno che amichevoli
per la Russia. Con la Russia abbiamo, invece, sempre
desiderato e desideriamo mantenerci nei termini della
più cordiale amicizia, non essendovi tra i due Stati ragione
alcuna di dissidio.»
</p>
</div>

<div class="blockquote">
<p class="indr">
«31 agosto.
</p>

<p class="indl">
<i>All'Ambasciatore a Costantinopoli</i>,
</p>

<p>
Parlando, nel momento attuale, di reggenti, di luogotenente
principesco, di commissario da mandare in Bulgaria,
si perde di vista la realtà delle cose. Prima di
discutere il nome e la nazionalità di quel personaggio,
dobbiamo chiederci in qual modo, ammesso che venisse
designato, egli sarebbe accolto in un paese in cui non
è nè chiesto, nè desiderato. I bulgari, sotto un principe
di loro scelta, il quale malgrado gli errori che ha potuto
commettere dispone certamente di un partito non indifferente,
sono in procinto di organizzare un governo. Il
meglio è di non intralciare l'opera loro. Un tentativo
d'ingerenza, o peggio d'intervento, esporrebbe l'Europa
o a dover confessare la propria impotenza a dar soluzione
alla crisi, oppure, se si ricorresse alla violenza, a
provocare essa stessa il conflitto che si vuole appunto
evitare.»
</p>
</div>

<div class="blockquote">
<p class="indr">
«2 settembre.
</p>

<p class="indl">
<i>All'Ambasciatore a Costantinopoli</i>,
</p>

<p>
Mi è debitamente pervenuto il suo rapporto del 20 agosto
volgente e ne ringrazio particolarmente V. E.
</p>

<p>
Il linguaggio tenuto alla Porta dal barone di Calice
e da sir W. White si riassume così: la elezione del principe
<span class="pagenum"><a id="Page_152"></a>[152]</span>
di Coburgo non essere illegale; non doversi dalla
Porta nè tentare un'occupazione militare, nè imporre ai
bulgari un reggente a loro inviso, nè prendere una decisione
non approvata dalle Potenze firmatarie del trattato
di Berlino.
</p>

<p>
Da parte sua, Ella, secondo le autorizzazioni ed istruzioni
avute, dichiarò l'elezione del Principe essere per
noi, sino a dimostrazione contraria ed equivalente, una
valevole testimonianza della volontà del popolo bulgaro;
il principio del rispetto delle popolazioni, costituire, secondo
noi, uno dei migliori elementi d'interpretazione
del trattato di Berlino; non doversi usare mezzi di coazione
per imporre alla Bulgaria un reggente o dei commissari
stranieri da essa non richiesti; e finalmente ogni
azione isolata, concertata tra Russia e Turchia senza
preventiva adesione delle altre Potenze, essere illegale
e pericolosa.
</p>

<p>
Rilevo con soddisfazione che continua l'accordo d'intenti
e l'analogia di linguaggio di V. E. e dei suddetti
suoi colleghi.»
</p>
</div>

<p>
Nel momento in cui sembrava che il governo di Pietroburgo,
non rendendosi esatto conto delle reali disposizioni delle grandi
Potenze, volesse col suo intervento armato riprendere in Bulgaria
l'influenza che gli sfuggiva, Crispi ebbe la visione della guerra e
ricordò gli impegni assunti dall'Italia per il mantenimento dello
<i>statu quo</i>. Certamente egli non desiderava la guerra e fece quanto
era in lui perchè la Russia abbassasse il tono delle sue proteste
accorgendosi di aver contro sè quasi tutta l'Europa; ma sentiva
il dovere di preparare l'Italia al possibile cimento. Il ricordo di
Crimea era presente al suo spirito; come allora il Piemonte, in
rappresentanza dell'Italia, aveva conquistato il diritto di farsi
ascoltare, la partecipazione ad una guerra ben condotta avrebbe
potuto dare gloria all'Italia e l'animo e il prestigio necessarii a
riguadagnare il tempo e le occasioni perdute.
</p>

<p>
Dato che il conflitto nascesse, in qual modo l'Italia avrebbe
mandato sul teatro di esso il proprio contingente? Non vi avevano
pensato. Onde Crispi, il 29 agosto, telegrafò all'Ambasciatore
italiano a Londra:
</p>

<div class="blockquote">
<p>
«Speriamo che si allontani il caso di una comune
<span class="pagenum"><a id="Page_153"></a>[153]</span>
azione, ma le minaccie della Russia contro la Bulgaria,
delle quali fu tenuto discorso nei vostri dispacci del 26
volgente, ci devono preoccupare ove fossero ripetute e
seguite dai fatti. Ciò posto, credo necessario che fra i
due governi si stabiliscano le linee principali del possibile
intervento armato e la parte di cooperazione che
competerebbe all'Inghilterra ed all'Italia.
</p>

<p>
Ove Sua Signoria fosse del nostro parere, converrebbe
stabilire la relativa convenzione militare, e nell'affermativa
noi saremmo disposti a mandare in Londra
uno dei nostri ufficiali, qualora Sua Signoria non preferisse
di mandare un ufficiale inglese a Roma.
</p>

<p>
In coteste materie non bisogna attendere il momento
del pericolo, ma tenersi pronti e preparati pel momento
opportuno.»
</p>
</div>

<p>
L'Incaricato di affari italiano, T. Catalani, rispose il 31 agosto:
</p>

<div class="blockquote">
<p>
«Lord Salisbury mi ha pregato di far gradire a V. E.
i sentimenti della sua viva riconoscenza per la proposta
relativa ad una convenzione militare. Egli mi ha detto
che presentandosene l'occasione sarebbe fiero della cooperazione
dell'esercito italiano e che poteva giungere il
momento in cui essa fosse necessaria. Ma S. S. ha soggiunto
che sino a quando il pericolo di guerra non era
imminente, la costituzione politica di questo paese e la
tradizione legatagli dai suoi predecessori lo ponevano
nella impossibilità di stipulare un atto di tal genere.
</p>

<p>
Nel momento attuale, sembra che ogni pericolo in
Bulgaria sia da scartarsi. Il sig. De Giers ha vivamente
smentito i progetti di occupazione attribuiti alla Russia,
attenuato il significato della comunicazione a Chakir
pascià ed espresso il suo desiderio di mantenere la
pace.
</p>

<p>
Inoltre l'ambasciatore di Germania, che aveva allora allora
lasciato il <i>Foreign Office</i>, l'aveva assicurato che il
principe di Bismarck vede schiarirsi l'orizzonte; e una
comunicazione ricevuta dal conte Kálnoky riguardava
la situazione nello stesso modo. Non era più questione
dell'invio del generale Ehrenroth, il quale d'altronde
non avrebbe potuto entrare in Bulgaria, poichè i bulgari
l'avrebbero impedito con la forza.
</p>

<p>
<span class="pagenum"><a id="Page_154"></a>[154]</span>
Nulla dunque giustifica la stipulazione di una convenzione,
la quale avrebbe presentato un pericolo per il
governo, poichè, malgrado tutte le precauzioni possibili,
il segreto non potrebbe mantenersi e una interpellanza
alla Camera metterebbe il governo nella condizione di
renderla pubblica.
</p>

<p>
Tuttavia, se la situazione verrà a mutarsi «poichè la
politica — egli ha detto — è mutevole come il clima di
queste isole», saremo sempre in tempo a stipulare una
convenzione militare.»
</p>
</div>

<p>
L'on. Crispi fece, come risulta da una lettera del Catalani a
lord Salisbury, che si era recato a Royat, talune osservazioni alle
argomentazioni del ministro inglese, ma non insistette. Il Catalani
scriveva:
</p>

<div class="blockquote">
<p>
«Il sig. Crispi vi è riconoscente per le vostre cortesi
spiegazioni. Egli comprende la vostra posizione e, come
voi sapete, egli è assai dotto ed è un ammiratore della
costituzione politica inglese, la quale, come voi accennate,
impedirebbe al governo di stipulare una convenzione
militare finchè non sia in vista il pericolo. Senonchè il
sig. Crispi domanda: È il pericolo così remoto da rendere
non necessarie le precauzioni? Suppongasi che un esercito
russo entri in Bulgaria, le cui linee di difesa non sono
più quelle che erano: avremmo noi il tempo di discutere
e di concludere una convenzione militare con la
rapidità richiesta ai nostri giorni dalle eventualità militari?
Dovremmo noi lasciarci sorprendere alla sprovvista?
</p>

<p>
Il sig. Crispi non crede tale ipotesi remotissima. Non
mi diceste voi stesso il 25 dello scorso mese che avevate
indirettamente avvertita la Russia che sarebbe, è vero,
facile per un esercito russo di entrare a Varna, ma non
così facile di uscirne, poichè avrebbe trovato la via sbarrata
dalle forze alleate dell'Inghilterra e dell'Italia?
</p>

<p>
Tuttavia, poichè voi declinate d'intrattenervi di tale
proposta, il sig. Crispi non insiste e la questione è
chiusa.»
</p>
</div>

<p>
Nondimeno, l'identità d'interessi constatata durante lo svolgersi
del periodo acuto della questione bulgara, suggerì un accordo
<span class="pagenum"><a id="Page_155"></a>[155]</span>
speciale per gli affari d'Oriente tra l'Italia, l'Inghilterra e
l'Austria-Ungheria:
</p>

<div class="blockquote">
<p class="indr">
«Londra, 21 settembre.
</p>

<p>
«Salisbury divide intieramente idee di V. E. circa
l'avviamento di trattative fra i tre ambasciatori a Costantinopoli
allo scopo di stabilire un accordo.
</p>

<p class="indr">
<span class="smcap">Catalani</span>.»
</p>
</div>

<p>
In Russia il nuovo presidente del Consiglio italiano non acquistò
simpatie col suo contegno attivo e fermo, e da allora in
poi l'on. Crispi ebbe in quell'impero una cattiva stampa. Le sue
idee sul complesso problema orientale, più volte esposte alla
Camera, non gli consentivano di seguire una politica diversa, e
non fu una cattiva politica se essa riuscì a formare un blocco
formidabile di tre Potenze — ben visto e incoraggiato dal principe
di Bismarck — che dette alla Turchia animo a resistere alla
pressione del colosso moscovita. Che quell'accordo fosse precipuamente
opera dell'on. Crispi si rileva anche dal fatto che non sopravvisse
al suo primo ministero.
</p>

<p>
Della condotta del governo di Pietroburgo sembra non fosse
soddisfatto neppure lo Czar. In un <i>Diario</i> di Crispi è annotato
quanto segue:
</p>

<div class="blockquote">
<p>
«<i>4 ottobre.</i> — Kálnoky riferì al conte Reuss, ambasciatore
germanico, un colloquio avuto col re Giorgio.
Il re Giorgio, essendo a Copenaghen, parlò con lo Czar
delle cose di Bulgaria. Il Re di Grecia ritiene che sebbene
il gabinetto russo mantenga ancora ostensibilmente
la missione del generale Ehrenroth e che questa si discuta
ancora tra Pietroburgo e Costantinopoli, l'Imperatore
l'abbia già abbandonata. Secondo l'Imperatore, l'affare
sarebbe stato eseguibile prima della entrata in
Bulgaria del Principe di Coburgo. Adesso non vi si può
più pensare. Quindi il cattivo umore dello Czar contro
il Principe, il quale avrebbe rovesciato i piani della
Russia col suo intervento inopportuno in Bulgaria. La
Russia aveva fatto assegnamento sulla discordia tra gli
statisti bulgari e sulla dissoluzione che ne sarebbe risultata.
L'Imperatore non ha detto quello che farà.»
</p>
</div>

<p>
<span class="pagenum"><a id="Page_156"></a>[156]</span>
Riproduciamo un giudizio dell'on. Crispi sulla Russia:
</p>

<div class="blockquote">
<p>
«La posizione della Russia è privilegiata. Essa può
assalire i suoi nemici in Europa; difficilmente essere assalita.
Quindi può scegliere, a suo agio, il giorno che
meglio le convenga a far la guerra.
</p>

<p>
Gl'indugi, dunque, le giovano.
</p>

<p>
Dopo il 1871 essa si trova in una condizione assai
migliore di prima. Distaccata la Francia dal concerto
delle Potenze centrali, la Russia ha un nemico di meno.
L'alleanza del 1854 non è più possibile.
</p>

<p>
Alla Russia poco importa che la Francia riprenda
l'Alsazia e la Lorena. Direi anzi che le conviene lasciar
la Francia irreconciliabile con la Germania.
</p>

<p>
La Germania si è detta disinteressata nelle cose di
Oriente, e si è visto alle prove, non avendo preso parte
diretta a tutte le questioni che sono sorte nella penisola
dei Balcani dopo il 1871. Contro la Russia adunque non
possono schierarsi che l'Italia e l'Austria, Potenze territoriali,
la Gran Brettagna Potenza marittima. La Russia,
spingendo i suoi armamenti, ed aspettando finchè
questi siano compiuti, dubito che i suoi avversari possano
opporre contro di lei forze sufficienti per vincerla.
</p>

<p>
L'Austria e l'Italia potrebbero raddoppiare gli eserciti,
ma i loro bilanci non lo permettono. E poi, se la
Francia rompe in guerra per rivendicare le provincie
perdute, e la Russia vuol cogliere quel momento per
gettarsi sui Balcani, la partita per le Potenze centrali
diventerebbe difficile. Occupate al Reno ed alle Alpi, non
potrebbero disporre di grandi forze verso l'Oriente. Si
correrebbe il rischio, che la Russia fosse sola a lottare
contro la Turchia come nell'ultima guerra, l'Inghilterra
non avendo un forte esercito da mettere in campo.
</p>

<p>
Aggiungi che nessun aiuto la Turchia potrebbe avere
dai piccoli Stati balcanici; primieramente perchè alcuni
di essi, come la Serbia e il Montenegro, sono nell'orbita
russa; secondariamente perchè altri, come la Bulgaria e
la Grecia, mirano a conquistare quei territori che da
gran tempo ambiscono per completare la loro nazionalità.
</p>

<p>
Certo, per la Russia, l'impero austriaco è un imbarazzo,
quando non le è amico.
</p>

<p>
Nelle guerre del 1854 e del 1876 lo Czar potè ottenerne
la neutralità. Al 1854, era molto vicina la campagna
<span class="pagenum"><a id="Page_157"></a>[157]</span>
contro l'Ungheria, l'imperatore Francesco Giuseppe
dovendo a.... la conquista del Regno di Santo
Stefano. Al 1876 l'Austria ebbe il compenso della sua
neutralità con la cessione della Bosnia e dell'Erzegovina.
</p>

<p>
Oggi la posizione è mutata. L'Austria e la Russia
sono due rivali in Oriente. L'Austria non può permettere
che la Russia giunga a Costantinopoli; la sua autonomia
ne sarebbe scossa, ed il suo avvenire compromesso.
</p>

<p>
Nell'impero vicino la guerra contro la Russia sarebbe
popolare. A Buda-Pest i russi sono detestati; ed a Vienna
non sono amati. Gli ungheresi non hanno dimenticato
il 1849.»
</p>
</div>
</div>

<div class="chapter">
<p>
<span class="pagenum"><a id="Page_159"></a>[159]</span>
</p>

<h2><a id="capitolo_sesto"></a><span class="smcap">Capitolo Sesto.</span>
<br />
<span class="small">Il primo viaggio a Friedrichsruh.</span></h2>

<p class="somcap">
Crispi e la Francia — Giudizii di Crispi su l'Impero e su la Repubblica. — L'Esposizione
di Parigi del 1889 e l'Europa monarchica. — Primo viaggio di
Crispi a Friedrichsruh per visitarvi il principe di Bismarck: loro colloquii. — Il
discorso di Torino.
</p>

<p>
Quando l'on. Crispi giunse alla direzione degli affari, la Francia
era in un periodo di agitazioni. Il 17 maggio il ministero Goblet,
ch'era al potere soltanto dal 13 dicembre 1886, aveva rassegnato
le dimissioni; il signor Freycinet, incaricato di ricomporre il ministero,
trovatosi dinanzi a difficoltà insormontabili, aveva rinunziato
al mandato, che era stato dal Presidente della Repubblica
offerto al signor M. Rouvier. Questi riuscì, escludendo dal nuovo
gabinetto il gen. Boulanger, già popolare e indicato calorosamente
dal partito radicale come il solo uomo capace di salvare il paese.
Il ministero Rouvier, peraltro, sembrava dovesse essere un'amministrazione
transitoria che avrebbe ceduto il posto ad un gabinetto
opportunista presieduto dal Ferry e appoggiato dalla
Destra. Queste previsioni non si avverarono intieramente; il
Rouvier consegnò dopo pochi mesi il potere ad un ministero Tirard
(12 dicembre 1887), che alla sua volta non durò quattro mesi.
Anche la posizione del Presidente della Repubblica, Giulio Grévy,
era scossa e il suo ritiro sembrava questione di tempo, ma tale
eventualità era attesa con preoccupazione, temendosi che i radicali
e i monarchici si mettessero d'accordo per elevare all'altissimo
ufficio il generale Boulanger.
</p>

<p>
<span class="pagenum"><a id="Page_160"></a>[160]</span>
Le idee di Crispi sulla Francia erano note: conosceva profondamente
la storia di quel paese, e aveva potuto meglio comprenderla
soggiornandovi per lungo tempo; e se, astraendo dalla
sua nazionalità, ammirava il genio del popolo francese, i grandi
servigi da esso resi alla civiltà, come italiano era convinto che,
e per le tradizioni storiche e per le diverse condizioni di sviluppo
sociale e per i contrastanti interessi, un'Italia fiera della sua dignità,
gelosa dei suoi diritti, non avrebbe trovato nella Francia
che un'avversaria prepotente.
</p>

<p>
L'Impero e la Repubblica tennero con l'Italia contegno diverso?
</p>

<p>
Per essere più esatti, riferiamo giudizi e opinioni dello stesso
Crispi sui due periodi.
</p>

<div class="blockquote">
<p>
Quali benefici ricevette l'Italia da Napoleone III?
</p>

<p>
Nel 1849 la rivoluzione italiana va estinguendosi nei
suoi focolari: sole resistono la Sicilia, Venezia, Roma.
La Francia non interviene in favor nostro, ma col pretesto
di difenderne la libertà assalisce la Repubblica
Romana, invade Roma, vi ristabilisce il papato; nello
stesso tempo sequestra le armi e i vapori siciliani, e
aiuta il Borbone a impadronirsi della Sicilia. Ancora
una volta il dispotismo si aggrava sopra l'Italia; ma la
Francia è stata punita; il dispotismo si aggrava anche
su lei.... Ed è nella piena servitù dell'Italia che si solleva,
o meglio, si risolleva in Francia una delicata
questione: la questione delle frontiere. Nel 1858 incominciano
infatti ad uscire opuscoli dimostranti la necessità
che la Francia abbia le sue frontiere, e sul Reno
e sulle Alpi. Si tratta di ottenerle, e lo si cerca. — Come?
Con una guerra di conquista? Il tiranno abilmente
non lo crede opportuno; piuttosto, con la conclusione
di un affare. Nella mente di Napoleone III — è
dimostrato — la guerra d'Italia non fu invero che
un <i>affare</i>.
</p>

<p>
Con l'alleanza franco sarda, la Francia s'impegnava
infatti ad aiutare il Piemonte ad avere il Lombardo-Veneto;
da parte sua, il Piemonte s'impegnava ad indennizzare
la Francia di tutte le spese di guerra, e, in più,
a darle le volute frontiere.
</p>

<p>
Nella mente di Napoleone era un gran disegno che
<span class="pagenum"><a id="Page_161"></a>[161]</span>
incominciava a colorirsi, nella lusinga di potere, rinnovando
le gesta dello zio, legittimare in certo qual modo
l'usurpazione, e rassodare il trono vacillante.
</p>

<p>
Egli fu tradito dagli eventi e da sè stesso. La guerra
contro la Germania, che doveva essere il coronamento
dell'edificio, fu invece l'ultima causa della sua rovina.
</p>

<p>
Giova intanto stabilire e constatare che il pensiero
italiano non entrò affatto nella mente di Napoleone,
con la conclusione dell'alleanza franco-sarda....
</p>

<p>
Ma oltre alle frontiere dell'Alpi, Napoleone III scendendo
in Italia aspirava a raggiungere un altro ideale.
</p>

<p>
Napoleone III aveva lasciato l'Italia nel 1831, quando
ancora l'idea unitaria non aveva fecondato che poche
menti elettissime, ed era straniera alla grande massa
della popolazione. Egli credeva quindi ancora alla virtù,
presso le masse, del principio federativo; e, ravvivando
l'antico concetto dell'antagonismo franco-germanico, il
cui campo di lotta era il nostro paese, egli ebbe in
animo di vincere l'Austria, di cacciarla da quella parte
d'Italia che gli conveniva, per costituire questa parte
in una Confederazione di Stati piccoli e deboli, che dovevano
riuscire mancipii della Francia, liberti in tempo
di pace, alleati per le sue guerre.
</p>

<p>
A chi vorrà fare sul serio la storia di questo periodo
importantissimo della vita mondiale — e diciamo mondiale,
poichè fu per l'Italia che il principio di nazionalità
venne riconosciuto — apparirà a questo punto
un fenomeno singolare: la stessa idea napoleonica era
nutrita dall'Austria, per proprio conto.
</p>

<p>
Essa prevedeva forse i tempi nuovi, e tendeva a prevenirli
con una certa quale trasformazione della sua signoria — cercando
di collegare i suoi interessi politici
agli interessi materiali delle popolazioni italiane.
</p>

<p>
Non potendo spingersi sino a Napoli, ove il Borbone
non accettò mai l'ingerenza austriaca, l'Austria progettò
infatti allora, pei Ducati e per la Santa Sede, dei trattati
di commercio che, sussidiati da guarnigioni austriache,
dovevano costituire gli Stati italiani in uno <i>Zollwerein</i>
da lei diretto ed ispirato.
</p>

<p>
È in questo conflitto d'influenze e d'ambizioni fra la
Francia e l'Austria, oltre che nel desiderio delle frontiere,
che bisogna ricercare le ragioni della guerra d'Italia.
Se dubbio fosse stato possibile da principio, l'avrebbe
<span class="pagenum"><a id="Page_162"></a>[162]</span>
dimostrato chiaramente il modo con cui la guerra
fu condotta.
</p>

<p>
I mazziniani, i quali erano allora si può dire i soli
apostoli dell'idea unitaria, sentirono tutto questo. Mazzini
definì esattamente lo scopo e predisse il termine
della guerra, ed in un suo manifesto — tanto egli ne
era convinto — disse che la guerra sarebbe stata comandata
da Napoleone, e terminata quando a lui sarebbe
piaciuto e convenuto.
</p>

<p>
Intanto, ad estrinsecare l'idea della federazione, Napoleone
manda in Toscana un corpo d'esercito comandato
dal principe Gerolamo.
</p>

<p>
Nella mente dell'Imperatore, la Toscana doveva costituire
il regno d'Etruria, del quale Gerolamo stesso
sarebbe stato il Re, o meglio il vicerè, dovendo lo Stato
da Parigi ricevere la parola d'ordine della propria esistenza
politica e commerciale.
</p>

<p>
Ma le previsioni napoleoniche andarono fallite. Gerolamo
invece che alle voci di: <i>Viva la Toscana! Viva
la Francia!</i> è accolto dalle grida di: <i>Viva l'Italia!</i> Il
seme gettatovi dai mazziniani già aveva germogliato e
l'idea federativa, sulla quale contava Napoleone per dominare
i piccoli Stati che egli andava formando nella
sua mente, aveva ceduto il posto alla grande idea italiana
unitaria.
</p>

<p>
I rimproveri di molti francesi furono dunque ingiusti.
Al pari di Thiers, anche Napoleone III credeva, e prima
di lui lo aveva creduto Napoleone I, che un'Italia debole
e disunita fosse nell'interesse della Francia: e fu
appunto per tenerla debole e disunita, e per sottrarla al
dominio dell'Austria, per farla tributaria della Francia,
che egli vi scese.
</p>

<p>
S'egli non vi riuscì, non fu sua colpa. Gli avvenimenti
lo ingannarono e furono maggiori di lui e della
sua volontà; ma egli non trascurò mezzo per arrestarne
il corso, e per annullarne le conseguenze.
</p>

<p>
Accortosi, infatti, del grande progresso fatto dall'idea
unitaria, egli dimentica il programma con cui aveva lusingato
gl'italiani per averne il concorso, e dopo una
vittoria che gli avrebbe permesso di cacciar l'Austria
da tutta l'Italia, conclude l'armistizio, e, senza nemmeno
avvertirne il suo alleato, firma i preliminari di
quella pace di Villafranca che dapprincipio non voleva
<span class="pagenum"><a id="Page_163"></a>[163]</span>
essere creduta nemmeno dai ministri di Vittorio Emanuele.
</p>

<p>
Con Savoia e con Nizza la Francia ebbe allora le
ambite frontiere, e assai più; perchè Nizza francese è,
oltre a tutto, un controsenso geografico; coi cinquanta
milioni d'indennità, ebbe pagate tutte le spese di guerra.
Ed ecco che il trattato di Zurigo viene a dar corpo all'altra
idea della federazione italiana.
</p>

<p>
Napoleone III, piuttosto che accettare l'idea dell'Italia
una, si appaga di dividere in quella confederazione, che
doveva essere presieduta dal Papa, la sua influenza coll'Austria,
la quale doveva esservi rappresentata dal Veneto,
senza avvertire, da pessimo politico, quale germe
di continue guerre deponeva così.
</p>

<p>
Il trattato di Zurigo è però così favorevole all'Italia,
che l'Italia lo respinge. L'Italia non si ingannava sulle
mire di Napoleone, ed ebbe, gran virtù, il senso esatto
delle intenzioni e degli avvenimenti. Ond'è che la Toscana
e l'Emilia dichiarano la propria autonomia, e proclamano
il principio dell'unità.
</p>

<p>
Napoleone, che vede crollare l'edificio delle sue previsioni
e delle sue speranze, contrasta l'unione di quelle
popolazioni al Piemonte, e impedisce il movimento delle
popolazioni pontificie. Garibaldi non può passare la Cattolica.
</p>

<p>
Ma il gran giorno dell'Italia era venuto. Palermo
insorge: è, a miracolo, organizzata la leggendaria spedizione
dei Mille, la quale non conosce ostacoli, e vince
quelli di ogni genere che le sono suscitati da tutti....
</p>

<p>
A quel punto, se veramente Napoleone fosse stato
quel grande uomo politico che molti, per troppi anni,
vollero credere e far credere, avrebbe compreso che ormai
gli conveniva mutar tattica, e che, non potendo far degl'italiani
altrettanti clienti, gli era utile farsene almeno
degli amici, degli alleati.... Garibaldi giunge dunque
a Napoli contro la volontà di Napoleone....
</p>

<p>
.... Vince il Borbone al Volturno, e preparasi a marciare
su Roma.
</p>

<p>
Ma Napoleone non cede, e, pari all'avaro, costretto
a separarsi dal proprio tesoro, egli si lascia strappare
solo dai fatti compiuti il consenso, e non interviene che
per impedire. È così che, di fronte al pericolo di vedere
Roma data addirittura all'unità italiana, cemento e
<span class="pagenum"><a id="Page_164"></a>[164]</span>
centro di essa, egli conclude con Vittorio Emanuele
una Convenzione, per la quale l'esercito regio penetra
nelle Marche e nell'Umbria, che sono riunite alla monarchia,
per impedire gli ulteriori movimenti di Garibaldi.
</p>

<p>
E intanto la flotta francese proteggeva a Gaeta il
Borbone, che resisteva per essa, prolungandosi così, per
colpa della Francia, una inutile guerra....
</p>

<p>
Salvato infatti il patrimonio di San Pietro e posto
sotto la tutela delle armi francesi, ecco Roma divenire,
per la Francia, il covo della reazione italiana. Asilo dei
principi spodestati, è là che si ordiscono, sotto gli occhi
di Napoleone, tutte le cospirazioni a danno della nostra
unità, è là che si organizza il brigantaggio e si mantiene
viva così la più orribile agitazione in una parte
tanto importante del nuovo regno. Era quella la caricatura
della politica per parte di un grande Stato, ma
una caricatura sanguinosa, che non può essere così facilmente
dimenticata.
</p>

<p>
Gli sforzi dell'Italia indignata s'infrangono ad Aspromonte,
e l'alba del nuovo regno è così, per la Francia,
funestata da una tragedia, che è ancor viva e palpitante
nel cuore di tutti gli italiani.
</p>

<p>
Ma la politica francese non muta. L'organizzazione
del brigantaggio non bastandole più, eccola infatti affacciarne
dinanzi al mondo la più patente protezione.
</p>

<p>
Il 10 luglio 1863 approda a Genova l'Aunis delle Messaggerie
Marittime, portando seco sei briganti disposti
ad esiliarsi; fra essi è La-Gala. Il governo italiano vuole
impadronirsene. La Francia pretende che non si arrestino,
che le vengano consegnati. E così si fa; il tricolore
francese garentisce la vita e la libertà di assassini
infami, infliggendo all'Italia la vergogna di non poter
punire il delitto, il delitto contro la patria e contro l'umanità.
</p>

<p>
Ma non basta.
</p>

<p>
Napoleone, per quanto lungi dall'essere un grand'uomo
politico, aveva però criterio sufficiente a comprendere
come, dopo la proclamazione di Roma a capitale
d'Italia, fosse quella una questione destinata a rimanere
aperta. Ed ecco che, a chiuderla, egli escogita la Convenzione
del 15 settembre 1864, la quale altro non voleva
nè poteva significare che una rinunzia a Roma.
<span class="pagenum"><a id="Page_165"></a>[165]</span>
Per essa infatti si trasportava la Capitale in un punto
centrale d'Italia, e s'impegnava l'Italia non solo a riconoscere
lo Stato Pontificio, non solo a non attaccarlo,
ma ad impedire che fosse attaccato: più, le si faceva
assumere una parte del Debito pubblico della Santa Sede,
dando così a questa i fondi per organizzare e pagare
quell'esercito che doveva vegliare a che Roma non divenisse
italiana.
</p>

<p>
Tutti si attendevano che Napoleone avrebbe almeno
rispettato cotesta Convenzione di settembre, così umiliante
per l'Italia. Niente affatto.
</p>

<p>
Nella Convenzione era scritto, che la Francia avrebbe
ritirato le sue truppe dal territorio pontificio. Parve che
le ritirasse, ma in sostanza i soldati francesi furono arruolati
nell'esercito papale.<a class="tag" id="tag20" href="#note20">[20]</a>
</p>

<p>
Ma era Roma soltanto che Napoleone contendeva
all'Italia?
</p>

<p>
Il 1866 reca l'alleanza italo-tedesca. Napoleone III
accorda generosamente il permesso di quell'alleanza, ma
impone il modo e la durata della guerra all'Austria. Con
l'Austria egli tratta anche segretamente. Egli comprende
che la guerra era inevitabile per l'Italia, ma teme che
questa esca troppo rafforzata dalla vittoria. Quindi ogni
suo sforzo è inteso ad impedire una buona prova delle
nostre armi: ed egli fa sì che la guerra si chiuda con
una vergogna della nostra politica, imponendo al Governo
italiano l'accettazione del Veneto dalle mani non
più dell'Austria, ma della Francia stessa, lasciando l'Italia
senza frontiera orientale, dopo averle tolto la frontiera
occidentale.
</p>

<p>
Il conte Vitzthum, confidente del conte di Beust,
era stato da lui incaricato di una segreta missione presso
il governo imperiale di Francia. Egli arrivò a Parigi il
26 giugno 1866, quando giungevan colà le notizie di
Custoza. Egli ha narrato l'impressione prodotta colà da
quelle notizie nel suo libro <i>London, Gastein und Sadowa</i>,
così:
</p>

<p>
<span class="pagenum"><a id="Page_166"></a>[166]</span>
«Trovai che tutta la capitale era entusiasmata ed
allegra per le notizie delle vittorie austriache in Italia.
</p>

<p>
«Mi si assicurava, — e potei constatarlo — che in
tutte le classi della popolazione il giubilo per la sconfitta
degli italiani era universale, e quasi indescrivibile
nelle caserme.
</p>

<p>
«I soldati insistevano da per tutto per potere illuminare
i loro quartieri in onore dell'esercito austriaco.
E posso assicurare, che questo stato di cose aveva fatto
la più profonda impressione <i>sull'italianissimo imperiale
delle Tuileries</i>».
</p>

<p>
.... E invero, un'altra data ricorre al nostro pensiero,
una data fatale, un altro nome: Mentana; al quale la
generosità italiana ha contrapposto un'altra data, un
altro nome: Digione.
</p>

<p>
.... Al 1869 Napoleone propone alle Potenze di mettere
il territorio pontificio sotto la garanzia dell'Europa.
Egli vuole con un trattato internazionale impedire all'Italia
la conquista della sua capitale; ed avrebbe ottenuto
il suo scopo, se Berlino e Londra non si fossero
opposte.
</p>

<p>
La fatalità spingeva Napoleone alla rovina. Il fantasma
dell'Italia Una poteva sopra di lui più dell'evidente
interesse.
</p>

<p>
L'Austria stessa vide nel 1870 quale sarebbe stato
l'interesse della Francia, Napoleone nol vide; l'Austria
stessa spronava Napoleone a dare Roma all'Italia, per
assicurarsi l'alleanza italiana; Napoleone nol volle. È
così che tutti i negoziati tornarono vani, e che la Francia
rimase, per propria sua colpa, isolata in Europa.
</p>

<p>
Ed è di questo isolamento che si fa da quel giorno
un delitto all'Italia. Or non occorrono parole per dimostrare
che, non solo una follìa, ma sarebbe stato invece
un delitto da parte dell'Italia il prendere le armi contro
una Potenza amica ed alleata, per aiutare un padrone
il quale, mentre pure chiedeva la nostra cooperazione,
si rifiutava di riconoscere i nostri diritti e persisteva
nel volerci opprimere.
</p>

<p>
Nè si creda che quello fosse un errore personale di
Napoleone III. Napoleone crolla, traendo con sè nell'abisso
la Francia; ma la Francia non rinuncia a Roma
per questo.
</p>

<p>
L'Italia viene a Roma, ma il pensiero di Thiers non
<span class="pagenum"><a id="Page_167"></a>[167]</span>
è diverso da quello di Napoleone; l'Italia viene a Roma
per merito delle vittorie tedesche, che essa avrebbe dovuto
impedire, e la Francia, impotente, tollera, ma non
accetta; e una nave francese, protesta permanente, e
segno del protettorato esercitato dalla Francia sulla
Santa Sede, staziona a Civitavecchia. Ci vollero anni
prima che quella nave si risolvesse a partire. Solo il
ridicolo, l'unica arma che uccida moralmente in Francia,
e di cui la Francia era minacciata per quel fatto, potè
far sì che quella nave venisse ritirata.
</p>

<p>
Dopo il 1870 la Francia non ha praticato verso l'Italia
che una politica di dispetti e di risentimenti. Convinta
che l'Italia non volle aiutarla nel terribile conflitto
ch'ebbe a sostenere con la Germania, il governo
repubblicano, seguendo i pregiudizi del governo imperiale
e tenendo lo stesso contegno orgoglioso, anzichè
dissipare i malintesi e lavorare a rendersi amico il popolo
italiano, lo ingiuriava, lo disprezzava, lo minacciava,
e però se lo rendeva più ostile. Se avesse studiato i
precedenti, avrebbe compreso che giustamente il popolo
italiano aveva veduta come una liberazione la scomparsa
dell'Impero, il quale con le sue esigenze ed i suoi
arbitrii aveva dispotizzato sull'amministrazione italiana
e impedito la liberazione di Roma. Si aggiunga che, anche
volendo, l'Italia non avrebbe potuto aiutare l'Impero,
poichè, pochi mesi prima che cominciassero le ostilità,
il governo, incauto e impreviggente, aveva disarmato.
Ed esponendoci a tutti i danni, compreso quello di non
aver Roma, chi ci avrebbe inoltre garantito del contegno
dell'Austria? Non era possibile che la Prussia,
vedendosi attaccata dall'Italia, che non aveva alcun
motivo per dichiararle la guerra, avrebbe trovato modo
d'intendersi con l'Austria? Date queste eventualità, noi
avremmo potuto perdere i beneficî ottenuti nell'ultimo
decennio per l'unificazione della Patria!
</p>

<p>
Orbene, considerando tutte coteste cose, il governo
della Repubblica avrebbe dovuto fare una politica amica
per conquistarsi l'amicizia dell'Italia che l'Impero aveva
perduta. Una politica di pace, di rispetto, di fratellanza
avrebbe impedito la costituzione della Triplice Alleanza,
e ci avrebbe avviati veramente all'unione delle Potenze
mediterranee.
</p>

<p>
La terza repubblica in Francia surse dopo un disastro
<span class="pagenum"><a id="Page_168"></a>[168]</span>
nazionale. Non fu l'effetto di una rivoluzione, nè di una
cospirazione.
</p>

<p>
L'Impero ucciso a Sedan, difficilmente avrebbe potuto
risorgere. Il solo che avrebbe potuto dargli vita era
Bismarck, ed egli non volle.
</p>

<p>
La monarchia del diritto divino non era pronta ad
occupare il trono. La monarchia di luglio non aveva
il coraggio di assumere il potere, ed in quei momenti
di abbattimento per le inattese sconfitte, nissuno avrebbe
osato rilevare una dinastia che nulla aveva fatto per
meritarsi l'amore della Francia.
</p>

<p>
La sede essendo vacante, fu facile ai parigini di proclamare
la sovranità del popolo. E lo fecero con timidezza
e quasi incerti del domani. Il governo provvisorio
assunse il titolo di difensore della nazione, si costituì
come una necessità del momento, e pei bisogni del momento,
che erano quelli di respingere la invasione
straniera.
</p>

<p>
Quando nella sala dei Cinquecento, a Firenze, giunse
la notizia che il 4 settembre a Parigi era stata proclamata
la Repubblica, coloro i quali ricordavano i prodigi
del 1792, credettero che la Francia avrebbe dato una
nuova prova della sua energia e che i prussiani sarebbero
stati cacciati.
</p>

<p>
I più prudenti riflettevano che i tempi erano diversi,
e che l'Europa d'oggi non era quella del '92. Soggiungevano
che l'eroismo oggi non ha l'efficacia dei tempi
antichi e che il valore del soldato non influisce più
sulla sorte delle battaglie. L'arma moderna è una macchina
che lavora in lontananza e che rende impossibile
la lotta a corpo a corpo. Vince colui che ha saputo raccogliere
il maggior numero di soldati ed ha saputo armarli
del fucile a tiro rapido e di più lunga gettata.
Anche le insurrezioni oggi non possono più avere il
successo di prima.
</p>

<p>
E dubito molto che una insurrezione sarebbe stata
possibile a Parigi, e che la Repubblica sarebbe potuta
nascere in conseguenza di un movimento popolare. I
francesi in genere non sono fatti per cospirare, e lo vidi
e me ne convinsi durante il mio soggiorno nella grande
capitale.
</p>

<p>
Dopo le giornate di giugno 1848 e dopo il colpo di
Stato del 2 dicembre, Cavaignac prima e Luigi Bonaparte
<span class="pagenum"><a id="Page_169"></a>[169]</span>
dopo purgarono Parigi di tutta quella massa di
spostati, uomini di una vita costantemente incerta, speculatori
nel disordine, che sono l'avanguardia delle insurrezioni
e dei quali si valgono tutte le fazioni politiche.
</p>

<p>
Oggi, bisogna che la Francia dimentichi la storia
del suo predominio e della sua influenza al di qua delle
Alpi. Bisogna che riconosca e si abitui a riconoscere
che la nazione italiana vale quanto la francese, e che
deve, come la francese, godere della sua indipendenza e
fruirne nel consesso delle nazioni».
</p>
</div>

<p>
Per la prima volta il 25 giugno 1887, alla Camera, l'on. Crispi
fece una dichiarazione riflettente la Francia, dal banco dei ministri,
in rappresentanza dell'on. ministro degli Affari esteri che
era assente. S'interpellava “sugli intendimenti precisi del governo
in merito al concorso dell'Italia all'Esposizione universale di Parigi
nel 1889„.
</p>

<p>
Quella glorificazione della grande rivoluzione e quindi del rovesciamento
della monarchia in Francia accompagnato dagli orrori
ben noti, non poteva andare a genio ai governi monarchici
d'Europa; e infatti tutte le grandi Potenze, a incominciare dall'Inghilterra,
declinarono l'invito di partecipare ufficialmente all'Esposizione
di Parigi; la Russia dichiarò espressamente “l'impossibilità
del governo imperiale di associarsi ad una solennità intesa a glorificare
dei principii che stanno in diretta dissonanza con quelli
su cui poggia la sovranità degli Czar„.
</p>

<p>
Quando l'on. Crispi manifestò gl'intendimenti del governo
italiano, gli altri governi avevano già declinato l'invito; ond'egli
potè dire che se l'Italia fosse intervenuta, mentre le altre grandi
Potenze si astenevano, il suo intervento avrebbe assunto un significato
politico che non gli si voleva dare. Ma fece altresì calde
dichiarazioni di amicizia per la Francia, la quale non poteva lagnarsi
dell'Italia perchè non prendeva parte ad una Esposizione
Universale che non sarebbe stata più tale.
</p>

<p>
La stampa francese però non volle perdere l'occasione per
imputare all'on. Crispi preconcetti miso-gallici e passiva obbedienza
alla Germania; la quale, invece, aveva dapprima circondato
il suo rifiuto di perifrasi e promesse d'incoraggiare gl'industriali
tedeschi ad esporre, e mutò contegno solo quando ebbero
<span class="pagenum"><a id="Page_170"></a>[170]</span>
luogo a Parigi dimostrazioni anti-tedesche in occasione della rappresentazione
del <i>Lohengrin</i>.
</p>

<p class="pad2">
Quando, alla fine di settembre, i giornali francesi per i primi
annunziarono che l'on. Crispi era in viaggio per recarsi a far
visita al principe di Bismarck, parve si compiesse un avvenimento
di gravità eccezionale; e chi s'era proposto d'impressionare
l'opinione pubblica accennò a disegni bellicosi contro la Francia
che si sarebbero concretati a Friedrichsruh. L'on. Crispi era denunziato
dai suoi avversari palesi ed occulti come un impulsivo,
e quindi come un uomo pericoloso. Se avesse battuto la via dei
suoi predecessori, gli avrebbero ricordato che la politica da lui,
deputato, sempre combattuta non era poi così cattiva se da ministro
la faceva sua; mettendosi egli, invece, per una via nuova,
prevedevano il finimondo.
</p>

<p>
I ministri italiani non usavano, sin allora, di varcare i confini
d'Italia per abboccarsi coi loro colleghi stranieri. Anche il Robilant,
prima della rinnovazione del trattato, a chi gli proponeva
d'incontrarsi col principe di Bismarck aveva risposto “non aver
nulla da dirgli„. Ma l'on. Crispi pensò di aver molte cose da
dire al Gran Cancelliere germanico; aveva fede in sè, nell'efficacia
della propria azione personale, e ricordava, d'altronde, che nel
1877, a Gastein, era riuscito a fare apprezzare il valore dell'alleanza
italiana quando questa era ancora un evento remoto.
</p>

<p>
L'invito venne dal Principe. In una lettera particolare del
18 settembre, il conte di Launay scriveva all'on. Crispi di “avere
ricevuto il giorno innanzi la visita del conte Erberto di Bismarck,
il quale tornava da Friedrichsruh. Il conte gli aveva
parlato di molte cose: della questione bulgara e della situazione
nella quale si trovava il governo tedesco tra la politica dell'Italia
e dell'Austria e quella della Russia, delle cose discorse tra il principe
e il conte Kálnoky nella recente visita di quest'ultimo a
Friedrichsruh, e del pregio che i due Cancellieri attribuivano
all'alleanza con l'Italia; infine, gli aveva anche recato un messaggio
del Principe per lui personalmente: egli sarebbe stato felice
se le circostanze gli avessero permesso d'incontrarsi col collega
italiano come soleva incontrarsi col conte Kálnoky, che
dal 1881 si recava ogni anno da lui; l'età e la salute erano un
ostacolo ad un viaggio in Italia del Principe, che non osava, temendo
<span class="pagenum"><a id="Page_171"></a>[171]</span>
di mancargli di riguardo, invitare Crispi ad un colloquio;
ma a Friedrichsruh, come a Varzin, o a Berlino, se un buon
vento l'avesse spinto verso quelle regioni, sarebbe stato lietissimo
di riceverlo con lo stesso sentimento di soddisfazione provato in
occasione della sua amabile visita a Gastein nel 1877. Spettava
all'on. Crispi di pronunziarsi sull'opportunità di una tal visita;
se motivi personali o politici l'avessero sconsigliato, o ritardato,
nessuno gliene avrebbe fatto carico„.
</p>

<p>
L'on. Crispi rispose al di Launay che un incontro col principe
di Bismarck era “uno dei suoi più vivi desideri„. Avrebbe
preferito che tale incontro avvenisse in maniera da sembrare fortuito;
ma comprese che, sebbene il Principe gli avesse, per delicatezza,
lasciato la scelta del luogo, in verità sarebbe stato più
contento che l'incontro avvenisse a Friedrichsruh, dove pochi
giorni prima era stato il Cancelliere dell'Impero austro-ungarico.
</p>

<p>
Crispi, cui non mancava il coraggio dell'amicizia, si decise
subito, e poichè doveva trovarsi in Roma nei primi di ottobre,
profittò di quegli ultimi giorni del settembre per recarsi in Germania.
Egli stesso narra nelle pagine che seguono del viaggio e
dei colloqui avuti col Bismarck. Ma prima di muoversi dall'Italia,
il 23 settembre, avvenne tra il re Umberto, Crispi e il Cancelliere
germanico, questo scambio di cortesie:
</p>

<div class="blockquote">
<p class="indl">
«<i>A Sua Altezza il Principe di Bismarck.</i>
</p>

<p>
Sono felicissimo di esprimere a V. A. le mie felicitazioni
per il 25.º anniversario della Sua elevazione alle
funzioni nelle quali Ella rende così eminenti e gloriosi
servigi all'Imperatore, mio amico venerato, e alla Nazione
che è nostra fedele alleata. Che Dio conservi
V. A. per lunghi anni alla grandezza della Germania,
alla pace dell'Europa, alla mia amicizia ed alla mia ammirazione,
sentimenti che sono condivisi dall'intera
Italia.
</p>

<p class="indr">
<span class="smcap">Umberto.</span>»
</p>
</div>

<div class="blockquote">
<p class="indl">
«<i>A Sua Maestà il Re d'Italia.</i>
</p>

<p>
Prego V. M. di gradire i miei umilissimi ringraziamenti
per le graziose felicitazioni ch'Ella si è degnata
indirizzarmi nell'occasione del mio anniversario. Sono
<span class="pagenum"><a id="Page_172"></a>[172]</span>
felice della augusta approvazione che Vostra Maestà
vuole accordare allo zelo che pongo nella realizzazione
delle intenzioni dell'Imperatore mio Signore, mantenendo
la politica di S. M. sulla via tracciata dall'alleanza
e garentita dall'amicizia provvidenziale che unisce
i Sovrani, le dinastie e le nazioni dell'Italia e della
Germania.
</p>

<p class="indr">
<span class="smcap">Von Bismarck.</span>»
</p>
</div>

<div class="blockquote">
<p class="indl">
«<i>A Sua Altezza Serenissima il Principe di Bismarck.</i>
</p>

<p>
In questo venticinquesimo anniversario del giorno
nel quale un Sovrano illuminato vi chiamava nei suoi
Consigli, il mio pensiero ritorna sulle grandi cose che
avete compiuto. La patria tedesca unificata sotto uno
scettro glorioso, l'Impero germanico rialzato dalle sue
rovine e diretto da sedici anni verso uno scopo di pace
e di conservazione, ecco i grandi titoli alla riconoscenza
del popolo tedesco e all'ammirazione di tutti i vostri
contemporanei, anticipatori della posterità e interpreti
della storia. In nessun luogo meglio che in Italia si
apprezza la grandezza della vostra opera: grazie al genio
politico secondato dalle armi, pochi anni sono bastati
per fare, di due popoli smembrati, due grandi Stati degni
di comprendersi.
</p>

<p>
Vostra Altezza che conosce i miei sentimenti personali
a suo riguardo, voglia gradirne ancora una volta
l'espressione in questo giorno.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indl">
«<i>A Sua Eccellenza il Signor Crispi.</i>
</p>

<p>
Con tutto il cuore ringrazio V. E. delle buone parole
che ha voluto farmi giungere col telegrafo. L'analogia
dei nostri precedenti storici, delle nostre aspirazioni nazionali
e dei pericoli che possono minacciarci, ha creato
tra i nostri due paesi quella solidarietà d'interessi che
li ha predestinati ad una alleanza naturale e costante.
</p>

<p>
Io sono felice di essere chiamato a cooperare con
V. E. al nobile compito di conformare la nostra politica
all'amicizia dei nostri sovrani e ai principî di pace e di
conservazione che dirigono le intenzioni delle Loro
<span class="pagenum"><a id="Page_173"></a>[173]</span>
Maestà, prestandoci noi mutuamente l'appoggio morale
e materiale contro qualsiasi attentato all'indipendenza
dei due alleati.
</p>

<p>
L'elevatezza dei sentimenti di V. E. e dei ricordi nazionali
onde la generazione è compresa in Italia come
in Germania, ci dànno la fiducia che questa politica
deve riuscire.
</p>

<p class="indr">
<span class="smcap">Von Bismarck.</span>»
</p>
</div>

<div class="blockquote">
<p>
<i>27 settembre.</i> — Alle 9.50 pom. partenza da Roma.
</p>

<p>
<i>28 settembre.</i> — Arrivo a Milano alla 1 pom. Alle 5
a Monza. Alla stazione viene a ricevermi il general Pasi.
</p>

<p>
Alle 5.30 sono dal Re, col quale m'intrattengo sino
alle 7. — Alle 7.30 pranzo. — Ritorno a Milano.
</p>

<p>
<i>29 settembre.</i> — Mi si scrive dal Rattazzi, che il Re
verrebbe a Milano e che mi riceverebbe alle 5.30 pom.
</p>

<p>
Sono dal Re. — Alle 8.30 si parte.
</p>

<p>
<i>30 settembre.</i> — Alle 6.30 pom. a Francoforte, dove
troviamo varii telegrammi. Pernottiamo al «Frankfürterhof».
</p>

<p>
<i>1 ottobre.</i> — Alle 8.30 ant. si parte per Friedrichsruh.
Poco prima di giungere a Büchen, ci raggiunge il conte
di Bismarck.
</p>

<p>
Alle 9.15 siamo a Friedrichsruh. Il conte mi avvisa:
«Mon père». Il Principe è alla stazione a ricevermi, e
si avvicina al vagone in atto di aiutarmi a scendere.
</p>

<p>
Mi fa salire nella sua vettura e mi conduce a casa,
che è a pochi passi. Sono ricevuto dalla Principessa, che
si ricorda di me. Presento i miei segretarii: mio nipote
Palamenghi-Crispi, Pisani-Dossi, Mayor.
</p>

<p>
Piccolo circolo. — Arrivo del dottore Schweninger. — Si
va a riposare.
</p>

<p>
<i>2 ottobre.</i> — Mi alzo alle 6.30 del mattino.
</p>

<p>
Alle 11 il Principe sale nel mio appartamento a visitarmi.
Si scusa di essersi alzato tardi. Ha dovuto obbedire
al suo medico. Andrebbe ad aprire il suo corriere,
e fra un quarto d'ora sarebbe libero; discenderei io nel
<span class="pagenum"><a id="Page_174"></a>[174]</span>
suo gabinetto. Da lì a poco avvertito, scendo al pianterreno,
e traversando poche stanze che si seguono in
fila, giunto alla sala, d'ingresso trovo a destra una saletta
dalla quale, saliti alcuni gradini, passo nelle stanze di
studio del Gran Cancelliere. Nella terza stanza è il gabinetto,
il quale è mobigliato molto semplicemente.
</p>

<p>
Il Principe siede alla sua scrivania. Al vedermi si
leva e ci sediamo l'uno di fronte all'altro.
</p>

<p>
Il Principe fa un'esposizione della politica generale
nei suoi rapporti con la Germania.
</p>

<p>
Egli vuole la pace; e constata con dispiacere come
a turbarla esistano due sole Potenze, la Russia e la
Francia. Egli però non ne teme. La triplice alleanza è
una potente garanzia alla conservazione della pace.
</p>

<p>
Ha fatto tutto il possibile per rendersi amica la
Russia; ma non vi è riuscito. Al 1878 assunse su di sè
il peso del Congresso di Berlino per renderne meno dolorose
le conseguenze allo Czar. Pregato a prenderne
l'iniziativa, si rifiutò; ma poscia recatosi da lui Schouvalow
a nome dell'Imperatore, consentì. Quale ne fu il
compenso? La Russia pose 200 mila uomini alla frontiera
tedesca!
</p>

<p>
Ripete ch'egli vuole la pace; ma che, se la deplora,
non teme la guerra. La Germania può mettere subito
sotto le armi un milione e mezzo di soldati, e se è costretta
da forti necessità, levando tutti gli uomini validi,
può mobilizzare 3 milioni di soldati. E vi sono, per
tre milioni uniformi, armi e quanto occorre a portare
parecchi eserciti sui campi di battaglia. Collocandone
un milione alle frontiere del sud ed un milione a quelle
del nord, la Germania non temerà l'offesa.
</p>

<p>
Al resto penseranno gli alleati.
</p>

<p>
La Russia non è sicura dei suoi eserciti. Le truppe,
ufficiali e soldati, sono lavorate dagli elementi rivoluzionarii.
Il grande impero pare invulnerabile, ma non
lo è del tutto. La Polonia è una debolezza e l'Austria
in Polonia è simpatica. Per poco che si aiutino ad insorgere,
i polacchi potranno essere emancipati e costituire
uno Stato da potersi dare ad un arciduca austriaco.
</p>

<p>
Alessandro III non è partigiano della guerra. E
quando pure volesse farla, non gli converrebbe andare
in Bulgaria. Là, a poca distanza, è la Transilvania, e
l'Austria avrebbe facile via per piombare sopra i russi.
</p>

<p>
<span class="pagenum"><a id="Page_175"></a>[175]</span>
Al principe di Bismarck poco importa che i russi
vadano a Costantinopoli. La Russia con quella conquista
sarebbe più debole.
</p>

<p>
A lui poco importa la soluzione della quistione bulgara
e se mai ne sorgesse la guerra, non vi prenderebbe
parte finchè la Francia restasse tranquilla. Il contegno
della Francia potrebbe soltanto spingerlo a prendere
le armi.
</p>

<p>
Egli conta molto nella triplice alleanza, ed ha fiducia
nelle due Potenze amiche. Non dubita della lealtà dell'Austria.
</p>

<p>
È popolare in Austria l'alleanza con la Germania e
l'Italia. Vi sarebbe impopolare un accordo con la Russia.
Contro la Russia la guerra sarebbe popolare; con la
Russia impossibile.
</p>

<p>
Risposi esponendo le condizioni d'Italia. Il nostro
esercito, quantunque non raggiunga il milione di soldati,
è ormai forte e compatto per poter sostenere gli
obblighi assunti con le due alleanze. In aprile noi potremo
mettere mezzo milione di soldati in prima linea,
oltre la riserva e la territoriale.
</p>

<p>
Il nostro paese è tranquillo; noi non temiamo i partiti
sovversivi. I nostri internazionalisti sono rari e non
verrebbero mai all'azione. In caso di assalto straniero,
tutte le classi sociali concorrerebbero alla difesa del
territorio nazionale. In caso di spedizione all'estero potremo
fare i maggiori sforzi, perchè all'interno non
avremmo a temere insurrezioni.
</p>

<p>
Noi non possiamo dirci disinteressati nella questione
orientale. Non possiamo permettere che la Russia vada
a Costantinopoli. La Russia a Costantinopoli sarebbe
padrona del Mediterraneo; le sarebbe facile valersi dei
marinai che offre la Grecia, con la quale, pei suoi vincoli
religiosi, potrebbe essere d'accordo.
</p>

<p>
Io non credo che la Russia diverrebbe più debole,
prendendo Costantinopoli. Cotesto grande impero, allargando
il suo dominio in Europa, potrebbe farne sua
base, imperando facilmente sull'Oriente e sull'Europa.
</p>

<p>
Ad impedire che ciò avvenga, l'Italia segue la sua
politica tradizionale. Al 1854 Cavour concorse alla guerra
in Crimea, unendosi alla Francia ed all'Inghilterra, giusto
a cotesto scopo; ed oggi l'Italia non potrebbe fare
altrimenti.
</p>

<p>
<span class="pagenum"><a id="Page_176"></a>[176]</span>
Noi comprendiamo i pericoli che minacciano l'Europa,
ed a scongiurarli ci siamo opposti a qualunque
atto, che da parte della Russia o della Turchia potesse
produrre la guerra.
</p>

<p>
A noi poco importa che in Bulgaria regni Alessandro
di Battenberg o Ferdinando di Coburgo. È nostro interesse
soltanto che colà non sia turbata la pace. E la
pace vi sarebbe turbata, se le grandi Potenze accettassero
la proposta russa di demolire in Bulgaria quello
che di fatto vi esiste, con l'invio di un luogotenente
principesco. Il principe Ferdinando non partirebbe di
buona voglia da Sofia, e se pur ne partisse i bulgari
si opporrebbero anche con le armi al Luogotenente russo
ed al Commissario turco.
</p>

<p>
Io non m'illudo sulle condizioni della Turchia. Quell'Impero
è in dissoluzione, e da un momento all'altro può
darsi che se ne apra la successione. Nei nove anni che
seguirono al trattato di Berlino, nulla ha fatto il Sultano
per riordinare la sua amministrazione. È un miracolo,
anzi, ch'egli continui a sostenersi, il suo governo
mancando dell'alimento principale della vita degli Stati,
cioè delle finanze. L'art. 23 del trattato di Berlino gli
imponeva di dare alle sue Provincie regolamenti somiglianti
a quelli di Creta, ed il Sultano nulla ha fatto
e le Potenze non lo hanno richiamato allo adempimento
de' suoi doveri.
</p>

<p>
Il disordine attuale della Turchia può giovare alla
Russia, che l'agguata, pronta a darle l'ultimo colpo. Ciò
non può convenire alle grandi Potenze, le quali non
possono permettere alla Russia d'impossessarsi di quel
territorio.
</p>

<p>
In tale stato di cose, il dilemma che a noi si presenta
è questo; o unirci per riordinare l'amministrazione
della Turchia, difenderla ove ne fosse il caso, impedire
insomma che essa precipiti, o preparare le basi per un
governo o più governi che dovrebbero essere sostituiti
al turco.
</p>

<p>
In questo secondo caso io non vedrei altro di meglio
che, rispettando le autonomie delle differenti regioni,
come la Macedonia, l'Albania, la vecchia Serbia, ecc.,
costituirle nel modo istesso, siccome oggi sono la Rumenia,
la Bulgaria e gli altri Stati balcanici.
</p>

<p>
Il concetto delle autonomie è accettato a Vienna.
<span class="pagenum"><a id="Page_177"></a>[177]</span>
Dai dispacci del nostro Ambasciatore in quella città risulta
che il conte Kálnoky vuole il rispetto delle autonomie
locali nella penisola balcanica. Non so come il
Kálnoky intenda attuare il suo pensiero, ma a me basta
constatare che nei principii siamo d'accordo.
</p>

<p>
Il Principe allora riprese che egli vedeva di buon
occhio il gruppo delle tre Potenze, e desiderava anzi che
fosse compatto, e che facesse valere la sua autorità.
</p>

<p>
Nella Bulgaria nulla egli ha da vedere. Sarebbe
stato meglio vi fosse rimasto il principe Alessandro.
Esso però fu imprudente, ed affrettò la sua fine, violando
il trattato di Berlino. Fece anche dippiù: offese
la suscettibilità dell'Inghilterra co' suoi progetti di matrimonio.
Comunque sia, egli non è più principe.
</p>

<p>
La Russia insiste nelle sue proposte. Bismarck le appoggerà
se verran fatte proprie dalla Turchia. È però
di avviso che non approderanno. Libero però il governo
italiano di seguire in Oriente la politica sua; la Germania
sarà sempre d'accordo con l'Italia in tutto ciò che
giovi al mantenimento della pace. Se la pace in Oriente
venisse turbata, la Germania sarà co' suoi alleati, stando
alla retroguardia.
</p>

<p>
Per quanto si riferisce alle cose dell'Oriente — soggiunge
il Principe — vedetevela col conte Kálnoky.
Combinate tutto con lui, stabilite con lui. Potrà essere
l'oggetto di un trattato speciale.
</p>

<p>
Riprendendo la parola, soggiunsi che la conservazione
della pace era il mio desiderio ed il mio proponimento.
Manifestai il mio rincrescimento per le condizioni eccezionali
nelle quali ci troviamo in Massaua. Quella occupazione
non è un fatto mio: la trovai. È mio dovere
però, è dovere del governo italiano di riparare all'offesa
patita. Sarà una guerra di poco momento, alla quale
siamo obbligati; è una guerra dalla quale non possiamo
liberarci.
</p>

<p>
Io voglio sperare che la Francia sarà tranquilla, ma
dovrò osservare che i trattati del maggio 1882 e del
febbraio 1887 sono incompleti. Si previdero le ipotesi
del concorso reciproco di una delle due Potenze in caso
di una guerra; ma non si pensò a fare una convenzione
militare, la quale io ritengo sia necessaria.
</p>

<p>
Nissuno può sapere nè quando nè come scoppierà la
guerra. Può essere un fatto improvviso; e non si deve
<span class="pagenum"><a id="Page_178"></a>[178]</span>
attenderlo per metterci d'accordo nella parte che ciascuno
di noi dovrà prendere alla difesa comune. Giova
stabilire il più presto possibile un piano di difesa e di
offesa prevedendo tutte le ipotesi, affinchè, scoppiata la
guerra, ciascuno di noi sappia quello che deve fare.
</p>

<p>
Insomma una convenzione militare è complemento
ai trattati di alleanza.
</p>

<p>
Il Principe rispose che comprendeva la ragionevolezza
della mia proposta e che l'accettava. Era necessario però
ch'egli ne parlasse con l'Imperatore e prendesse all'uopo
gli ordini di S. M. L'Imperatore è il capo dell'esercito.
</p>

<p>
Replicai, che ammessa in principio la mia proposta,
nulla avevo da aggiungere, se non che ad esprimere il
desiderio che altrettanto si dovesse fare con l'Austria.
</p>

<p>
L'Austria — soggiunsi — è quello che è, impero poliglotta,
composto di varie nazionalità. Io la rispetto,
perchè rispetto e dovrò rispettare i trattati.
</p>

<p>
Per me l'esistenza dell'Austria è necessaria all'equilibrio
d'Europa. Lo riconosco, e l'Italia sarà una fedele
alleata del vicino impero.
</p>

<p>
Tengo a dirlo poichè fui suo nemico, e cospirai contro
di esso sino a quando possedette provincie italiane.
E perchè sono sincero nelle mie dichiarazioni, dovrò
pregarvi d'interporvi presso il gabinetto di Vienna in
una questione la cui soluzione ci interessa tutti, l'Austria
e noi.
</p>

<p>
Nello Stato austriaco vi è una forte popolazione italiana,
una popolazione importante in ogni senso, che
giova al governo austriaco tenersi amica.
</p>

<p>
Io non domando privilegi per la popolazione italiana.
Domando che sia trattata come tutte le altre nazioni
dell'Impero. Il governo austriaco ci guadagnerebbe, perchè
toglierebbe ogni motivo a lagnanze e se la renderebbe
amica.
</p>

<p>
V. A. non può comprendere qual danno derivi dai
cattivi trattamenti ed in quale imbarazzo l'Austria metta
il governo italiano. Tutte le volte che giungono in
Italia notizie di violenze fatte agli italiani dall'Austria,
il sentimento nazionale si ridesta ed i partiti politici
se ne valgono di pretesto per turbare la pace pubblica.
</p>

<p>
Del resto, l'Austria non può vivere ed esser forte
che a condizione di rispettare le varie nazionalità dell'impero.
</p>

<p>
<span class="pagenum"><a id="Page_179"></a>[179]</span>
Il Principe mi ringraziò di tali dichiarazioni, e promise
che avrebbe fatto giungere la sua parola a Kálnoky.
</p>

<p>
Dopo ciò riputai necessario di toccare un altro argomento,
il quale interessa l'Italia e la Germania soltanto:
l'esercizio dei diritti civili degli italiani in Germania
e dei tedeschi in Italia, sul piede di perfetta
eguaglianza; lo pregai di affrettare l'attuazione di codesto
concetto.
</p>

<p>
Il Principe, ricordandosi la promessa fattami in proposito
per mezzo dell'Ambasciata tedesca in Roma, dichiarò
che l'affare era allo studio e che l'avrebbe sollecitato.
«Si studia un Codice Civile per tutto l'Impero
per togliere la molteplicità dei Codici attualmente in
vigore. Si è dovuto quindi sentire i ministri di Giustizia
dei varii Stati. Ci vuol tempo, ma si farà presto».
</p>

<p class="pad2">
Era ormai mezz'ora dopo le 12 meridiane. Il Principe
mi pregò di sospendere il colloquio, che avremmo ripreso
dopo la colazione, e di andare a passeggiare nella
foresta.
</p>

<p>
Lui, io ed Herbert, appoggiati ciascuno al nostro
bastone — me ne aveva dato uno di quelli che erano
nell'anticamera — procediamo per un viottolo che si
apre alla sinistra della casa. Si gira per oltre una mezz'ora
e di tanto in tanto il discorso politico è interrotto
dal Principe con le notizie ch'egli mi dà dei luoghi che
traversiamo.
</p>

<p>
Il Principe mi domanda di Cucchi — un deputato
italiano che nel 1870, durante la guerra, fu inviato al
Quartier generale germanico dal Comitato della Sinistra — e
vuole che io glielo saluti. Il che dà occasione
a discorrere della origine dei nostri rapporti anteriori
alla guerra del 1870, del viaggio di von Holstein a Firenze,
degli aiuti che furon dati alla Prussia impedendo
l'invio di truppe italiane in Francia.
</p>

<p>
Si camminava a passo accelerato. Ricordando il 1870
e caduto naturalmente il discorso sulla Francia, mi
venne fatto di avvertire come il <i>Matin</i> avesse esplicato
il mio viaggio a Friedrichsruh. Il <i>Matin</i> aveva stampato
che scopo della mia visita era stato la conciliazione col
Papa. Ed il Principe:
</p>

<p>
— Giusto quello di cui non abbiamo parlato. I francesi
cercano «mezzogiorno a 14 ore».
</p>

<p>
<span class="pagenum"><a id="Page_180"></a>[180]</span>
— E del resto non ve n'era ragione.
</p>

<p>
— È una questione che non c'interessa, e della quale
non dobbiamo occuparci.
</p>

<p>
E vi dirò che nessuno dei prelati mi ha parlato del
potere temporale, prevedendo purtroppo quale sarebbe
stata la mia risposta.
</p>

<p class="pad2">
Come notizia storica parlai del padre Tosti, del suo
opuscolo, delle intenzioni del Papa, delle contraddizioni,
della lettera di Leone XIII e dell'altra di Rampolla,
che bastarono per obbligarmi a non essere neanco cortese
in alcune materie, nelle quali avremmo potuto condiscendere
restando nei confini della legge per le guarentigie
pontificie.
</p>

<p class="pad2">
Pochi minuti prima dell'una, siamo già ritornati a
casa, e si va a far colazione.
</p>

<p>
Dopo la colazione si tien circolo in una delle stanze
attigue alla sala da pranzo. È lì un grande armadio di
noce pieno di carta da scrivere, penne, ecc., regalato
al Principe da alcuni fabbricanti di oggetti di cancelleria
in uno de' suoi anniversarii. «Vi è più di un quintale
di carta», dice ridendo la Principessa.
</p>

<p>
La Principessa mi presenta un <i>album</i> veramente albo,
cioè tutto bianco; e chiede che io pel primo vi scriva
qualche parola. Scrivo: «In questo asilo del patriottismo,
dove si veglia al mantenimento della pace di Europa,
lascio questo mio ricordo — 2 ottobre 1887 — <span class="smcap">F. Crispi</span>».
Il pensiero è molto gradito e il Principe esclama in tono
solenne: «Vostra Eccellenza ha bene interpretato l'animo
mio. Io lavoro al mantenimento della pace, non vivo
che per questo... Abbiamo fatto abbastanza per la guerra;
agiamo ora, e agiamo d'accordo, per la pace».
</p>

<p class="pad2">
Verso le 3.30 il Principe mi invita a fare una passeggiata
in vettura nel parco. Consento.
</p>

<p>
La Principessa, temendo che il mio soprabito fosse
leggiero, mi getta sulle spalle il gran mantello militare
del marito.
</p>

<p>
Si corre traverso la foresta per lungo e per largo.
Pioviccica un momento, e poscia le nubi si diradano
per raccogliersi e condensarsi di nuovo, tanto che fa
d'uopo alzare il mantice della vettura. Finalmente il
<span class="pagenum"><a id="Page_181"></a>[181]</span>
cielo ci concede un armistizio, e ci mostra un po' di
turchino.
</p>

<p>
Verso le 5.30 siamo ritornati a casa.
</p>

<p>
Nelle due ore di corsa abbiamo ripreso il colloquio
della mattina, e siamo venuti ad una conclusione.
</p>

<p>
Si farebbe la convenzione militare. Presi gli ordini
dell'Imperatore, il Principe scriverà una lettera proponendo
la negoziazione e noi risponderemo affermativamente.
</p>

<p>
Alle 6 si va a pranzo: siamo a tavola: i miei segretarii,
i due Consiglieri della Cancelleria, Herbert, il
medico del Principe, la Principessa, il Principe, io.
</p>

<p>
Alla fine del pranzo si passa nel salotto. Bismarck
si adagia nel suo seggiolone e si mette a fumare le sue
pipe. Gli chiedo quando potrebbero iniziarsi i negoziati.
Il Principe chiede al figlio quando ritornerà l'Imperatore.
E avuta risposta che sarebbe ritornato dopo il
20 ottobre, dice: «Appena l'Imperatore sia a Berlino,
farò l'invito».
</p>

<p>
La conversazione versò su vari argomenti: su Napoleone
III, sulla guerra del 1859, sulla formazione del
Regno d'Italia. Bismarck opinò che Napoleone III avesse
cuore, ma difettasse di mente. Raccontò che l'Imperatore
gli aveva confidato sin dal 1857 di aver deciso di
far la guerra all'Austria e che commise a lui di persuadere
il Re di Prussia a essergli alleato. Prometteva in
premio l'Hannover o qualche altra terra tedesca. Bismarck
aveva risposto che la comunicazione del progetto
al suo Re sarebbe stato un errore, perchè il Re l'avrebbe
rivelato all'Austria.
</p>

<p>
<i>3 ottobre.</i> — Mi alzo alle 6 del mattino. Verso le 7
viene a trovarmi il conte de Launay, ambasciatore
d'Italia a Berlino, che metto a giorno delle cose discorse
col Principe. Egli n'è soddisfatto.
</p>

<p>
Mezz'ora dopo mi si annunzia il Principe. Gli dò notizia
dei casi del Marocco, e gli dichiaro qual sarebbe
il contegno dell'Italia perchè, in caso di morte del Sultano,
al trono sceriffiale non andasse un favorito della
Francia e perchè la Francia non prendesse pretesto di
quel fatto per estendere le sue frontiere dal lato del
Marocco.
</p>

<p>
Alle 8 ci disponiamo alla partenza. Il Principe e la
<span class="pagenum"><a id="Page_182"></a>[182]</span>
Principessa mi accompagnano sino al vagone. Mentre si
scambiano gli ultimi saluti e il treno si muove, Bismarck
dice: «Siamo d'accordo su tutto... possiamo esser soddisfatti...
abbiamo reso un servigio all'Europa».
</p>

<p>
Si arriva alle 11 ad Hannover, dove, prevenuto dal
Gran Cancelliere, si trova il sig. di Bennigsen, capo del
partito nazionale-liberale. Si fa colazione insieme, quindi
ripartiamo.
</p>

<p>
Alle 8,30 pom. si giunge a Francoforte sul Meno,
dove pernottiamo.
</p>

<p>
<i>4 ottobre.</i> — Compio oggi 67 anni. Svegliandomi, uno
dei miei segretari mi reca il seguente telegramma:
</p>

<p>
«Agréez, cher Collègue, de ma part et de celle de ma
femme nos félicitations les plus empressées à l'occasion
de l'anniversaire de votre jour de naissance, et les vœux
que nous formons pour votre santé et pour vos succès
au service de la patrie.
</p>

<p class="indr">
von <span class="smcap">Bismarck</span>.»
</p>

<p>
All'una del pomeriggio siamo nuovamente in treno
per ritornare in Italia, via Gottardo.
</p>

<p>
<i>5 ottobre.</i> — Alle 7 antimeridiane sono a Monza, dove
conferisco col Re.
</p>

<p>
All'una riparto per Milano, dove pernotto.
</p>

<p>
<i>6 ottobre.</i> — Alle 10 ant. viene a visitarmi il conte
Nigra, ambasciatore d'Italia a Vienna. Conferenza sino
alle 11,30. Il conte Nigra mi comunica una proposta del
barone di Calice, ambasciatore austriaco a Costantinopoli,
da servire di base ad un accordo tra l'Italia, l'Austria
e l'Inghilterra nella questione d'Oriente:
</p>

<p>
«1.) Mantenimento della pace — 2.) <i>Status-quo</i> fondato
sui trattati. Esclusione di compensi — 3.) Autonomie locali — 4.)
Indipendenza della Turchia e degli Stretti, etc.,
da ogni influenza straniera preponderante — 5.) La Porta
non potrà far cessione dei suoi diritti sulla Bulgaria ad
altre Potenze — 6.) Associazione della Turchia per guarentire
quanto sopra — 7.) In caso di resistenza della
Turchia e pretese illegali della Russia, le tre Potenze si
concerterebbero per l'appoggio a darle — 8.) In caso di
<span class="pagenum"><a id="Page_183"></a>[183]</span>
connivenza o passività della Turchia, le tre Potenze si
concerterebbero per occupare certi punti a scopo di equilibrio.»
</p>

<p>
Partiamo per Roma alle 8,15 pom.
</p>
</div>

<p>
La visita dell'on. Crispi al principe di Bismarck fu commentata
sgarbatamente dai giornali francesi, cui fecero eco i nostri
giornali radicali; ma nella grande maggioranza l'opinione pubblica
italiana ne intuì l'importanza, e fu lieta della manifestazione
di simpatia fatta all'Italia dalla stampa germanica unanime. La
<i>Norddeutsche Allgemeine Zeitung</i> pubblicò un notevole articolo
nel quale, dopo aver mostrato come l'analogia dei destini politici
e la comunanza degli interessi legassero con stretti vincoli fra
loro, Italia e Germania, costituite entrambe in nome dell'idea
nazionale, attribuì al convegno di Friedrichsruh il significato di
un nuovo pegno dei pacifici propositi dei due paesi. La <i>National
Zeitung</i> notò che l'affermazione dell'accordo dell'Italia con gl'imperi
centrali avrebbe giovato “a fortificare gli elementi pacifici
in Russia e in Francia„. Anche la clericale <i>Germania</i> osservò
che poichè l'Italia esisteva e Crispi ne dirigeva la politica, era
confortante il vedere che la forza dell'Italia stava con le Potenze
che si adoperavano al mantenimento della pace.
</p>

<p class="pad2">
Il 25 ottobre all'on. Crispi fu dato a Torino per iniziativa
degli on. Giolitti, Roux, e pochi altri deputati, ai quali si unirono
poi i personaggi più cospicui del Piemonte, un grande banchetto
al quale intervenne il ministero quasi al completo e aderì
gran parte dei membri delle due Camere legislative. In quell'occasione,
memorabile anche per le accoglienze cordialmente festose
che il Piemonte fece al primo meridionale assunto alla direzione
del governo d'Italia, l'on. Crispi pronunciò importanti dichiarazioni
sulla politica estera che intendeva seguire. Giova qui riprodurle:
</p>

<div class="blockquote">
<p>
«Ed eccomi condotto a parlare della politica con cui
miriamo a mantenerla e a rafforzarla. Argomento delicato
e geloso! poichè la politica estera ha duopo di abili
fatti, ma di poche parole. Esso è argomento, però, sul
quale voi vi aspettate che io vi apra l'animo mio. E
<span class="pagenum"><a id="Page_184"></a>[184]</span>
parlerò, schietto e sincero, conforme alle norme della
moderna diplomazia, la quale disprezza le antiche arti
dell'inganno e della menzogna.
</p>

<p>
La pace! ecco l'intento supremo che perseguiamo. La
pace, la quale è così necessaria al nostro progressivo
sviluppo interno, all'attuazione delle riforme invocate,
all'impiego utile e fruttifero dei nostri redditi, al compimento
delle opere di pubblico vantaggio che tanta
parte d'Italia reclama ancora. E in quali modi cerchiamo
dunque di assicurarla?
</p>

<p>
Noi siamo amici di tutte le Potenze, con tutte desideriamo
mantenere i migliori rapporti.
</p>

<p>
Ve ne hanno con le quali quei rapporti sono più
intimi.
</p>

<p>
Ma se siamo, sul continente, alleati colle Potenze
centrali, se sui mari procediamo d'accordo con l'Inghilterra,
nessun obbiettivo ci proponiamo da cui gli altri
si debbano sentir minacciati.
</p>

<p>
Il mio recente viaggio in Germania inquietò la pubblica
opinione in Francia.
</p>

<p>
Fortunatamente però non alterò la fiducia di quel
governo, il quale conosce la lealtà delle mie intenzioni,
e sa che nulla io vorrò ordire contro il popolo vicino, a
cui l'Italia è legata per analogia di razza e tradizioni
di civiltà. Vissi due anni in Francia, dal 1856 al 1858,
e i figli di quella generosa nazione, coi quali fui intimo
ed ai quali schiusi il mio cuore, ben sanno quanto io
ami il loro paese, e come non partirà mai da me alcuna
provocazione ed alcuna offesa. Sanno che sarebbe il più
felice dei miei giorni quello in cui potessi contribuire
a portar la pace nei cuori francesi.
</p>

<p>
Una guerra fra i due paesi nessuno potrà desiderarla
e volerla, imperocchè la vittoria o la sconfitta sarebbero
del pari funeste alla libertà dei due popoli, perniciose
allo equilibrio europeo. Con tali convinzioni, e per calcolo,
noi lavoriamo al mantenimento della pace.
</p>

<p>
Il nostro sistema di alleanze è dunque inteso a scopo
di preservazione, non di offesa; di ordine, non di perturbamento.
Esso giova all'Italia, ma giova pure agli
interessi generali.
</p>

<p>
Nè siamo i soli in Europa a volere il progresso nella
conservazione, il lavoro operoso nella pace.
</p>

<p>
La storia del periodo in cui viviamo è dominata da
<span class="pagenum"><a id="Page_185"></a>[185]</span>
un nome: quello di un uomo di Stato, pel quale la mia
ammirazione è antica, come antichi già sono i vincoli
personali che a lui mi legano; di un uomo il cui programma
di governo si distingue per meraviglioso coordinamento
delle varie parti di un medesimo fine: questo
fine, duplice in apparenza, è uno in fondo: la pace e la
grandezza del suo paese. Quest'uomo da trent'anni ha
lavorato, prima a conseguire quel fine, poi, conseguitolo,
a conservarlo. Quest'uomo, che seppe quel che volle, e
ciò che volle fortissimamente volle, voi l'avete tutti nominato.
Tutti lo conoscono per un grande patriotta, ed
io aggiungerò che egli è un antico amico dell'Italia, un
amico della prima ora, un amico dei giorni d'infortunio
e di servaggio, poichè dal 1857 egli era nel segreto di
ciò che stava maturando, in mezzo a tante difficoltà, la
politica del conte di Cavour, e taceva, ed a chi avrebbe
potuto parlare imponeva di tacere, ben sapendo quanta
opposizione il parlare avrebbe suscitato e quanto convenisse
al suo proprio paese che i destini d'Italia si
compissero, poichè l'unità germanica si preparava con
l'unità italiana.
</p>

<p>
Non mi dilungherò sui recenti colloqui avuti con lui.
</p>

<p>
Solo dirò che l'accordo di pensieri e di sentimenti
che tra noi già esisteva, ha persistito attraverso alle
opposte vicende, e si è affermato nuovamente dacchè la
politica dell'Italia mi è affidata. Si è detto che a Friedrichsruh
abbiamo cospirato. E sia pure: a me, vecchio
cospiratore, la parola non fa paura. Sì, se si vuole; abbiamo
cospirato, ma abbiamo cospirato per la pace, e
però alla nostra cospirazione tutti coloro che amano
questo bene supremo possono partecipare. Dei detti memorabili
uditi, uno solo la discrezione mi permette di
ricordare innanzi a voi, pronunciato nel momento del
comiato, e nol tacerò, poichè è in esso la sintesi del
nostro convegno. — È questo: «Abbiamo reso un servigio
all'Europa».
</p>

<p>
Io vado, pel mio paese, altero di ricordarlo — poichè
mai, in una unione completa e cordiale come quella
dell'Italia e dei suoi alleati, è stata tanto rispettata la
sua dignità, sono stati tanto garantiti i suoi interessi.
</p>

<p>
Ma, oltrechè con le alleanze, perseguiamo l'intento
della pace col volere la giustizia. Ciò vi spiega, o signori,
la nostra politica in Oriente. Ivi ciò che domandiamo
<span class="pagenum"><a id="Page_186"></a>[186]</span>
si è il rispetto dei diritti dei popoli, conciliato, in quanto
è possibile, col rispetto dei trattati che formano il diritto
pubblico ed europeo; ciò che speriamo si è lo sviluppo
progressivo delle autonomie locali. Si hanno nella penisola
dei Balcani quattro nazionalità distinte, ciascuna
avente la sua lingua, la sua sede secolare, le sue tradizioni
antichissime, e — ciò che è più — la coscienza
della propria individualità come nazione e l'aspirazione
all'indipendenza. Ebbene, questi popoli che anelano, come
ogni ente, a vita libera, aiutiamoli a riprendere possesso
di loro stessi, senza lotte, senza spargimento di sangue,
senza nuovi martirii. Non è questa la politica la più
degna dell'Italia, la più conforme alle sue origini ed ai
nostri principii? E riflettete, signori: codesta non è soltanto
politica di principii e di sentimenti: è altresì politica
d'interessi bene intesi. I popoli balcanici, che colà
rappresentano la giovinezza con le sue inesperienze, ma
anche l'avvenire con le sue speranze e le sue forze, non
dimenticheranno l'aiuto disinteressato che l'Italia avrà
loro prestato. Abbiamo forse, noi, dimenticati i servizi
disinteressati a noi resi? Chi proferisce questa bestemmia,
si rivolga al popolo inglese, a cui ci legano tosto quarant'anni
di amicizia non mai turbata, e saprà da esso
se nella sua storia abbia mai avuto alleato più fedele,
amico più sincero del Piemonte dapprima e dell'Italia
oggi giorno.
</p>

<p>
E nella stessa Francia vi è forse uomo di senno retto
e imparziale che sia disposto ad accreditare col suo consenso
le accuse d'ingratitudine che spesso da quel suolo,
così caro ad ogni italiano, contro l'Italia si sono elevate?
</p>

<p>
Ma pace senza scambi è pace infeconda, e però, perseguiamo
ancora il nostro intento con lo stringere vincoli
commerciali con le Potenze vicine. Un trattato era
stato denunciato. Fu mia cura, appena venuto al potere,
di fare pratiche per il rinnovamento dei patti e per evitare,
anche per un sol giorno, una guerra di tariffe fra
due paesi i cui interessi sono così strettamente commisti
come la Francia e l'Italia. Un altro trattato con un impero
amico ed alleato veniva a scadenza. Non esitai a
intavolare negoziati. Avviate a Vienna, le trattative
continuano a Roma, ove ho, prima di partire, salutato,
nella fiducia di un non difficile successo, i negoziatori
dell'Austria e della Ungheria.
</p>

<p>
<span class="pagenum"><a id="Page_187"></a>[187]</span>
La reciproca tutela della diversa produzione e del
lavoro diverso, che in tanto combattersi di teorie economiche
è la sola guida pratica che si possa ascoltare,
ci offre larga base ad equi compensi ed a giusti compromessi.
Ed il successo ci sarà tanto più caro, perchè
i due Stati fra i quali esistono già i vincoli politici leali
e non oziosi, non conservano di lotte, ormai antiche,
altra memoria che la stima del reciproco valore.»
</p>
</div>

<p>
Il discorso-programma dell'on. Crispi, non solamente ottenne
un grande successo in Italia, ma fu considerato in tutta l'Europa
come un avvenimento di notevole importanza per la politica internazionale.
Dimostrano ciò i documenti e i giudizii che riferiamo.
</p>

<p>
L'Incaricato d'affari italiano a Parigi scrisse il 27 ottobre:
</p>

<div class="blockquote">
<p>
«Nell'udienza che io ebbi ieri presso questo sig. ministro
degli Affari esteri, gli feci leggere il testo stesso
quale mi venne telegrafato dall'Eccellenza Vostra, dei
punti relativi alla politica estera, del discorso da Lei
pronunciato il giorno innanzi a Torino. Il sig. Flourens
se ne mostrò soddisfatto, mi disse che il governo francese
non aveva mai dubitato delle intenzioni di Vostra
Eccellenza a suo riguardo; che ciò nondimeno le dichiarazioni
pacifiche ed amichevoli per la Francia, contenute
in quel discorso, erano tali da produrre un'influenza favorevole
e benefica sull'opinione pubblica, quantunque
la prima impressione, seguita alla sorpresa del viaggio
di Vostra Eccellenza a Friedrichsruh, si fosse già sensibilmente
calmata. Il sig. Flourens non accennò ai punti
relativi all'Inghilterra ed al principe di Bismarck: non
poteva lodarli e preferì tacerne.
</p>

<p>
Quanto all'accoglienza fatta al discorso da parte della
stampa parigina, egli è evidente che non potevamo attendere
apprezziazioni favorevoli e spassionate: per i
francesi noi restiamo gli alleati della Germania; ai loro
occhi questo fatto domina qualsiasi altra considerazione.
«Consentiamo pure, dice il <i>Matin</i> di stamane, a ritenere
sincere le proteste d'amicizia dell'antico rivoluzionario,
il quale ricevette durante il suo esilio in Francia la
cordiale ospitalità di cui non ha perduto il ricordo, ma
d'altra parte non possiamo non conservare una certa
<span class="pagenum"><a id="Page_188"></a>[188]</span>
diffidenza contro l'uomo di Stato il quale corrispose con
sì viva premura agli inviti del nostro più mortale nemico».
Tale, in poche parole, è il sentimento reale della
maggioranza. Il <i>Journal des Débats</i>, pur accogliendo le
parole dell'Eccellenza Vostra sull'eventualità di una
guerra contro la Francia, secondo il sentimento che le
ha ispirate, si domanda perchè l'Italia, che non è da
nessuno minacciata, ha creduto di contrarre alleanze che
possono spingerla, suo malgrado, ad una guerra di cui
essa ripudia anche il pensiero, e per interessi che non
sono i suoi? Quel giornale si dichiara perciò preoccupato
precisamente di ciò che l'Eccellenza Vostra ha taciuto. Il
<i>Temps</i>, riconoscendo che la nostra professione di simpatia
per la Francia non è stata accompagnata da alcuna riserva,
prende atto della dichiarazione che mai da parte
nostra vi sarà provocazione od offesa.
</p>

<p>
Dal complesso di questi commenti si può dedurre che
il discorso di Torino ha disorientato alcuni fra i più
malevoli a nostro riguardo. Taluni, in mancanza d'argomenti
seri, attribuiscono le parole amichevoli dell'Eccellenza
Vostra al desiderio di conchiudere con la Francia
un trattato di commercio favorevole ai nostri interessi.
Altri, avrebbero preferito puramente e semplicemente
che ella avesse palesate le clausole dei nostri trattati di
alleanza, e insinuano nuovamente che ve ne hanno di
offensive.»
</p>
</div>

<p>
L'Incaricato d'affari a Berlino, avendo comunicato alla Cancelleria
imperiale il testo del discorso, riferì quanto segue:
</p>

<div class="blockquote">
<p>
«Il conte di Bismarck mi fece esprimere oggi il desiderio
di vedermi e mi disse che, avendo inviato a
Friedrichsruh la copia da me mandatagli del telegramma
di Vostra Eccellenza, il Principe Cancelliere lo aveva
incaricato di fare a Lei pervenire, per mezzo mio, i suoi
migliori ringraziamenti per la fattagli comunicazione ed
insieme i suoi rallegramenti sinceri per il «bel» discorso.
Sua Altezza desiderava inoltre che fosse inviata in suo
nome all'Eccellenza Vostra l'espressione di tutta la sua
riconoscenza per la parte che lo riguarda personalmente
nel discorso medesimo. In quanto poi alle varie idee in
esso sviluppate a proposito della politica estera, il principe
di Bismarck fa dire a Vostra Eccellenza che egli le
<span class="pagenum"><a id="Page_189"></a>[189]</span>
divide interamente, ma che però troverebbe opportuno di
manifestare un suggerimento circa la frase in cui parlasi
delle «quattro distinte nazionalità» insediate nella penisola
balcanica. Egli teme che quella frase possa servire
di facile pretesto alle Potenze interessate nel contrariare
l'azione nostra a Costantinopoli, per risvegliare nell'animo
del Sultano, tanto proclive alla diffidenza, una recrudescenza
di sospetti a nostro riguardo. Come rimedio a
questo pericolo, sarebbe suo avviso che l'Eccellenza Vostra
avesse a dare incarico all'Ambasciatore di S. M. in
quella residenza di far comprendere come Ella non intendesse
far allusione ad altro, colle parole pronunciate, se
non se allo stato di cose già esistente nella regione dei
Balcani. Il Cancelliere opina che Vostra Eccellenza potrebbe
facilmente conseguire lo scopo, sia collocandosi
al punto di vista etnografico, vale a dire delle quattro
nazionalità, rumena, greca, slava ed ottomana, che si
trovano in quella penisola, sia seguendo la distinzione
politica dei quattro Stati attuali, Rumania, Serbia, Grecia
e Bulgaria. Sembra a lui che in un modo o nell'altro
si possa ottenere di spuntare, con questo mezzo,
prima ancora che venga lanciata a pregiudizio degli interessi
comuni, la freccia che certamente si saprebbe
fabbricare con quella materia.»
</p>
</div>

<p>
Dei grandi giornali, il <i>Times</i> così giudicò il discorso di Torino:
</p>

<div class="blockquote">
<p>
«Ho l'onore di trasmettere qui unita all'Eccellenza
Vostra la traduzione di un brano di un articolo del
<i>Times</i> d'oggi circa il discorso pronunziato dall'E. V. in
Torino. L'apprezzamento è degno di nota e pari alla riputazione
del giornale. Il <i>Times</i> riepiloga maestrevolmente
ciò che si pubblica da tutti gli altri giornali del
Regno Unito, conservatori e liberali, sull'importanza di
quel discorso per l'Europa. Gli articoli degli altri giornali
sono così numerosi che sarebbe quasi impossibile
poterne dare contezza.
</p>

<p>
Gradisca, sig. Ministro, l'espressione della mia più
profonda osservanza.
</p>

<p class="indr">
<span class="smcap">T. Catalani</span>.»
</p>

<p>
<span class="pagenum"><a id="Page_190"></a>[190]</span>
</p>

<p>
<i>Articolo di fondo del “Times„ del 3 novembre 1887.</i>
</p>

<p>
“Pochi statisti hanno avuto la sorte di raccogliere l'approvazione
universale ch'è stata ottenuta dal discorso pronunziato dal
signor Crispi in Torino, or è poco più di una settimana. Quel
discorso fu salutato a Berlino come prova conclusiva dell'esistenza
di un'alleanza fra l'Italia e le Potenze Germaniche, mentre
esso non fu accolto con minor soddisfazione a Parigi per cagione
della simpatia verso il popolo francese manifestata dal Ministro
italiano. Il discorso non fu meno gradito ai connazionali del
signor Crispi, il quale ha avuto l'onore di ricevere le congratulazioni
del re Umberto. Risulta che il principe di Bismarck ha
dichiarato di essere in grado di sottoscrivere ogni dichiarazione
fatta dal signor Crispi circa gli affari esteri, sanzione tanto più
notevole in quanto che noi sappiamo che, sopra taluni punti,
il discorso di Torino andò considerabilmente più avanti di ciò
che la Germania ha mai detto in termini espressi. Nel trattare
la questione Bulgara, per esempio, il signor Crispi sposò la
causa delle autonomie locali nei Balcani con un calore che in
apparenza fa contrasto colle ripetute dichiarazioni d'indifferenza
della Germania. Ma benchè il principe di Bismarck abbia dimostrato
ai Bulgari un aspetto piuttosto severo, ed all'occasione li
abbia ripresi con un tono alquanto aspro, la politica della Germania
è stata, in tutto questo tempo, essenzialmente favorevole
alle libertà bulgare, perchè sempre scrupolosamente memore dei
trattati, che mettendo la Bulgaria sotto la tutela dell'Europa,
l'allontanano dal sindacato esclusivo di una sola Potenza. Il signor
Crispi, mentre parlò con calda simpatia della lotta dei Bulgari
per la libertà e rammentò i sentimenti con cui gli Italiani guardano
coloro che stesero una mano amica al Piemonte, non ebbe
minor cura del principe di Bismarck a far notare che i trattati
debbono essere strettamente e scrupolosamente osservati. In tal
guisa l'adesione del principe di Bismarck alle dichiarazioni del
signor Crispi, fornisce gradita prova dell'esistenza di un accordo
ben chiaro fra l'Italia e le Potenze Germaniche sopra una base
che tutti possono apprezzare e che esclude gli elementi di capriccio
e di disegni segreti. Il principe di Bismarck ed il signor
Crispi s'incontrano sul programma dell'inviolabilità degli accordi
<span class="pagenum"><a id="Page_191"></a>[191]</span>
formalmente sanzionati dall'Europa, mentre l'Inghilterra, i
cui interessi sono tutti legati alla pace ed allo svolgimento ordinato
delle cose, mette la sua preponderanza dal lato di questa
combinazione eminentemente conservatrice.„
</p>
</div>

<p class="pad2">
Ed ecco i giudizii di due dei più autorevoli giornali germanici:
</p>

<p class="center pad2">
<i>Articolo del giornale “Die Post„ N. 297. 30 ottobre 1887.</i>
</p>

<p class="center">
<span class="smcap">Il discorso di Torino.</span>
</p>

<p>
“Il 25 ha avuto luogo a Torino il banchetto che i cittadini
di quella città tutt'ora così importante, la quale gettò le fondamenta
della nuova Italia, già da tempo avevano preparato pel
Ministro Presidente Crispi, un italiano del Mezzogiorno. La festa
era stata originariamente ideata come dimostrazione della piena
fusione del Settentrione col Mezzogiorno d'Italia, e della rinuncia
che la culla della nuova Italia aveva fatto ai suoi antichi diritti,
con lieto animo per amore della fausta unità. In quel mentre
accadde che poche settimane prima della festa, l'uomo che si
voleva festeggiare ricevette l'invito di recarsi a Friedrichsruh,
ed il risultato di quella visita, felicemente conseguito, fu accolto
subito in tutt'Italia con gioia, come conferma ed indizio della cresciuta
importanza dello Stato, quale non si sarebbe potuta desiderare
più manifesta. Così la festa assunse un nuovo carattere. Si era
ottenuto il frutto di un lungo lavoro giacchè l'Italia compariva
davanti all'Europa come una indiscutibile grande Potenza; frutto
che racchiudeva inoltre in sè l'aspettativa di un avvenire ancor
più bello. E così invece di un allegro banchetto si ebbe un atto
solenne. Tutti i Ministri erano presenti, eccettuato quello della
Guerra, il quale doveva dar mano agli ultimi preparativi per la
spedizione abissina. Il numero dei Deputati, Senatori ed alti impiegati
convenuti, ammontava a circa 600. Dopo che il Presidente
dell'adunanza ebbe salutato il festeggiato, non ci fu durante
la serata alcun altro discorso da quello di Crispi all'infuori. Di
questo discorso non possediamo ancora il testo integrale, ma gli
estratti telegrafici contengono certamente i passi essenziali. Il
discorso si diffuse egualmente sopra la politica interna ed estera.
</p>

<p>
Il passo eccezionalmente importante circa il principe di Bismarck
<span class="pagenum"><a id="Page_192"></a>[192]</span>
ed il convegno di Friedrichsruh viene da alcuni giorni
commentato in tutta Europa; eppure, caso singolare, esso non
rivela nulla affatto dei risultati del convegno, da quello in fuori
che tutti già sapevano, o s'immaginavano. Un uomo d'ingegno
può tacere tutto e nondimeno soddisfar tutti. Crispi si è mostrato
maestro in quest'arte. Certamente fu convenuto in Friedrichsruh
che toccava al signor Crispi di dire pubblicamente la prima
parola sopra il convegno. E colà furono anche tracciati i confini
del tacere e del parlare. Il Cancelliere tedesco è indifferente
all'enunciare cose grandi colla propria bocca, e questa volta doveva
tanto più volentieri cedere il passo all'uomo di Stato amico,
perchè la politica vien fatta in Italia in altro modo che da noi.
In Italia bisogna toccar la corda dell'anima. Che cosa ha dunque
detto l'oratore? Affermò che si pretendeva essersi cospirato a
Friedrichsruh. Il rimprovero non tangere lui, vecchio cospiratore;
però, non essersi cospirato colà che per la pace, ed ognuno
poter partecipare alla congiura. Ciò è detto ingegnosamente, ed
è efficace; ma i curiosi non ne saranno contenti, giacchè questi
vorrebbero sapere quali provvedimenti in quel convegno si siano
presi per assicurare la pace e da qual parte siano da temerne
le perturbazioni. Senza tal timore non sarebbe necessario di cospirare.
Qualche volta si parla di un silenzio eloquente: qui ci
fu una eloquenza silenziosa, e noi che giudichiamo la situazione
politica dal punto di vista tedesco, ne siamo contenti, e stimiamo
l'uomo di Stato che s'è mostrato così perito in quest'arte.
</p>

<p>
Ma entriamo nell'esame dei passi del discorso che contengono
qualcosa di più d'un'ingegnosa parafrasi del silenzio. Questi sono
ben importanti. L'oratore osservò: l'Italia non aver mai stretto
un'alleanza così piena e cordiale; la dignità sua non esser mai
stata così rispettata, nè mai così garantiti i suoi diritti e bisogni,
sono parole dietro le quali si può cercar tutto, ma però bisogna
collegarle con le altre: essersi cospirato solo per la pace. Il modo
di conciliare queste e quelle fu indicato dalla <i>Norddeutsche Allgemeine
Zeitung</i> nel suo numero del 6 ottobre, nel quale notò
che la visita del signor Crispi aveva provato l'accordo pieno dei
due uomini di Stato nella loro risolutezza d'impedire, in unione
all'Austria-Ungheria, una guerra europea, per quanto è possibile
e, in caso di necessità, in unione, di difendersi. Stando a ciò, i
due uomini di Stato si saranno accordati circa il modo di respingere
<span class="pagenum"><a id="Page_193"></a>[193]</span>
l'attacco, e in ciò starebbe l'importanza capitale ed anche
il segreto del convegno.
</p>

<p>
Ora, poichè noi crediamo fuor di luogo ogni tentativo di penetrare
il segreto, dobbiamo aggiungere un'altra osservazione. Il
Ministro Presidente annunciò davanti ad una adunanza numerosa
di uomini politici del suo paese che l'Italia non strinse mai
un'alleanza così piena e cordiale. Un atto tanto importante per
le sorti d'Italia fu compiuto dal Re e dal Ministro, da soli. Nessuno
ha protestato, e tuttavia l'Italia è tenuta in conto di uno
dei paesi più liberi. E noi crediamo ch'essa giustamente venga
tenuta in tal conto, e che però meriti tal libertà molto più di
altri paesi. Nessun Ministro avrebbe potuto stringere una tale
alleanza in un altro paese retto a sistema parlamentare: nessuno nè
in Inghilterra, nè in Francia. In Francia, forse nel solo caso in cui
tutti i partiti fossero convinti che nel segreto stesse nascosta la
<i>rivincita</i>. — In Inghilterra fu un tempo in cui i Ministri potevano
talvolta compier qualcosa di somigliante. Siccome nella
politica estera i partiti di governo erano concordi nel fondo, ciascun
partito poteva ritenersi sicuro che i successori eseguirebbero
gli impegni assunti dal governo precedente. Eppure di rado
s'usò anche allora di quella facoltà. Del resto, era necessario di
usarne, poichè al tempo delle grandi guerre un uomo solo fu
alla testa degli affari in Inghilterra e vi restò fino alla morte,
Guglielmo Pitt, e non ebbe necessità di segreti di fronte al Parlamento,
a causa della chiarezza della situazione e dello stato
esistente di aperta guerra. Oggi ciò riescirebbe impossibile in
Inghilterra. Ma il dominio mondiale di essa va tramontando. Un
popolo, però, il quale è in grado di riporre piena fiducia nella
volontà di un sol uomo quando ciò è necessario, e di dargli un
mandato illimitato rinunciando ad ogni tentativo di sollevargli
delle difficoltà, dimostra di essere degno della libertà, appunto
perchè sa a tempo opportuno deporre le armi, di cui è fornito
a difesa di essa.„
</p>

<p class="center pad2">
<i>Articolo della “Kölnische Zeitung„ N. 300<br />
(Morgen Ausgabe) 29 ottobre 1887.</i>
</p>

<p>
“Quantunque noi non possediamo ancora il testo del discorso
di Torino tenuto da Crispi, oggetto di tanti commenti, pure
l'estratto telegrafico autentico conferma, in ogni punto, quanto
<span class="pagenum"><a id="Page_194"></a>[194]</span>
da buona sorgente già era trapelato intorno all'Alleanza stipulata
nella primavera scorsa e intorno al consolidamento della stessa
in faccia all'estero mediante il convegno di Friedrichsruh. Crispi
ha negato anzitutto espressamente il carattere offensivo della alleanza.
Egli ha fatto risaltare che ogni Governo potrebbe far suoi
gli scopi pacifici dell'unione. Egli ha inoltre accennato ben chiaramente
che l'accordo esiste da tempo e che la visita sua lo ha
soltanto messo in luce. A tal proposito vogliamo ricordare che
la <i>Norddeutsche Allgemeine Zeitung</i> ristampa oggi senza commenti
un articolo d'un giornale italiano nel quale si dice che in
Friedrichsruh non fu stretto nessun nuovo trattato. Anche a
proposito dei rapporti coll'Inghilterra vanno in giro tutto dì
delle opinioni erronee. Come fu già osservato, non esistono patti
formali coll'Inghilterra, nè sul Continente nè sui mari. Ciò che
Crispi disse circa l'intesa coll'Inghilterra concorda quasi letteralmente
con quanto fu detto più d'una volta in questo stesso giornale,
come a mo' d'esempio il 1.º ed il 15 marzo, subito dopo la
conclusione dell'alleanza. Già venne annunziato e confermato che
delle stipulazioni conchiuse fra i tre, una riguarda l'Austria, ed
ha per iscopo l'equilibrio del Mediterraneo, col consenso e d'accordo
coll'Inghilterra e che questa appunto era la base più larga
che l'Italia aveva posto per condizione del rinnovamento dell'Alleanza.
</p>

<p>
Quantunque pertanto, per quel che si sa da fonte degna di
fede, un patto formale coll'Inghilterra, per le ragioni già note,
non abbia avuto luogo, l'intesa suaccennata servirà tuttavia di
norma anche per gli eventuali eredi dell'attuale Ministero inglese,
pel solo fatto della comunanza degli interessi, e contribuirà come
gli altri patti al mantenimento della pace.„
</p>
</div>

<div class="chapter">
<p>
<span class="pagenum"><a id="Page_195"></a>[195]</span>
</p>

<h2><a id="capitolo_settimo"></a><span class="smcap">Capitolo Settimo.</span>
<br />
<span class="small">La rottura delle relazioni commerciali con la Francia.</span></h2>

<p class="somcap">
Negoziati per la rinnovazione del trattato di commercio italo-francese. Una
missione officiosa dell'on. Boselli a Parigi: sue lettere a Crispi. Ragioni politiche
ed economiche che condussero alla guerra di tariffe. — Dal <i>Diario</i> di
Crispi, ottobre-dicembre 1887: questioni internazionali — colloquio tra lo Czar
e il principe di Bismarck — documenti falsi — l'incidente consolare di Firenze.
</p>

<p>
Il trattato di commercio italo-francese del 3 novembre 1881
fu denunziato dal governo italiano il 15 dicembre 1886 per voto
del Parlamento e dopo maturo esame, contemporaneamente al
trattato italo-austriaco. All'atto della denuncia il ministro degli
Affari esteri, conte Robilant, dichiarò esser sua intenzione di aprire
negoziati per un nuovo trattato più rispondente ai bisogni nuovi
o meglio accertati dell'Italia; ma la stampa francese considerò
la denunzia come una rappresaglia pel rigetto, fatto pochi mesi
prima dalla Camera dei deputati di Francia, della Convenzione
di navigazione tra i due paesi già approvata dal Parlamento
italiano.
</p>

<p>
L'opinione pubblica in Francia, mal disposta verso di noi
sin dal 1882 per la nostra adesione all'alleanza austro-germanica,
non faceva presagire nulla di buono circa il risultato dei negoziati
per il nuovo trattato di commercio. Questi non erano ancora
stati intavolati, quando, l'8 agosto 1887, l'on. Crispi assunse la
direzione degli Affari esteri. Dopo pochi giorni, il 12 agosto, egli
scriveva all'ambasciata d'Italia a Parigi esser
</p>

<div class="blockquote">
<p>
«nostra speranza che si giunga alla stipulazione di
un trattato di commercio. Non sapremmo intanto dissimulare
<span class="pagenum"><a id="Page_196"></a>[196]</span>
che un nuovo insuccesso nella Camera francese
farebbe in Italia la più spiacevole impressione, al momento
stesso in cui desideriamo vivamente di vedere
raffermarsi l'amicizia tra i due popoli. Noi siamo risoluti
a fare i primi passi, bene inteso però nel caso in
cui il ministero francese si dichiari previamente pronto
a corrispondere alla nostra iniziativa e vi sia possibilità
di accordo.»
</p>
</div>

<p>
Il 21 agosto l'on. Crispi, non avendo ricevuto assicurazioni
sufficienti dal presidente del Consiglio dei ministri di Francia,
signor Rouvier, soggiungeva:
</p>

<div class="blockquote">
<p>
«.... Ma poichè sembra che il signor Rouvier non si
creda in grado di poterci dare quanto all'atteggiamento
del Parlamento francese riguardo al futuro trattato,
quella malleveria ch'io non esito, dal canto mio, a dargli
per il nostro Parlamento, preferirei di non esporre i
due paesi agli attriti che sarebbero evidentemente la
conseguenza di un terzo rigetto da parte delle Camere
francesi.»
</p>
</div>

<p>
Non di meno, poichè il Rouvier suggeriva che le nostre domande
gli fossero notificate in via preliminare ed ufficiosa, sia
per mezzo di persone di fiducia del governo italiano, che per
mezzo dell'Ambasciata, l'on. Crispi affidò la missione di esplorare
le vere intenzioni dello stesso Rouvier all'on. deputato Paolo Boselli,
che aveva, come negoziatore della Convenzione di navigazione,
conosciuto il ministro francese e stretto buone relazioni
personali con lui.
</p>

<p>
Dalle lettere scritte dall'on. Boselli a Crispi il 5, il 7 e il 10
settembre, stralciamo i brani più interessanti.
</p>

<p>
“In sostanza il signor Rouvier non può far previsioni positive
e sicure circa l'esito che un nuovo trattato avrà nel Parlamento
Francese, se prima non conosce, almeno per sommi capi, le domande,
le concessioni, le intenzioni del Governo italiano, il quale
avendo esso denunziato il trattato, pare a lui debba esporre pel
primo i desiderii, almeno fondamentali, dei nuovi patti commerciali
e marittimi. Già fin da ora però egli può affermare che non
sarebbe approvato dal Parlamento Francese un trattato la cui
<span class="pagenum"><a id="Page_197"></a>[197]</span>
durata oltrepassasse l'anno 1892, epoca in cui scadono i trattati
che la Francia ha con altri paesi. Nè spera, come pure vorrebbe
poter fare, che sia possibile ottenere l'approvazione di un trattato
più liberale di quello da noi denunziato. Privo di qualsiasi
altra notizia in proposito del Governo italiano, vide solamente
due articoli, che a lui furono segnalati come scritti per ispirazione
dei nostri on. negoziatori Ellena e Luzzatti, uno dei quali
trattava del dazio sul bestiame e nell'altro era espresso il desiderio
di ridurre il nuovo trattato a poche voci. A lui non sembra
nè agevole, nè probabile il soddisfare questo desiderio; per contro
invece egli sarebbe disposto, fermo l'attuale dazio, a vincolare
la voce relativa al bestiame, ma trovò opposizione nel Ministero
dell'Agricoltura e prevede che la troverebbe anche maggiore
nel Parlamento.
</p>

<p>
Il Sig. Rouvier, reputando impossibile conchiudere un nuovo
trattato di commercio e farlo approvare dai due Parlamenti (il
Parlamento francese dovrà prorogarsi al 15 dicembre per le elezioni
senatoriali) in tempo perchè possa andare in vigore il 1.º gennaio
1888, e parendogli che si debba evitare sia per ragioni economiche,
sia per ragioni politiche, l'applicazione delle rispettive
tariffe generali fra i due paesi, crede opportuna una proroga del
trattato attuale per un anno, o almeno per sei mesi, cominciando
intanto i negoziati.
</p>

<p>
Il Sig. Rouvier comprende come debba evitarsi assolutamente
un terzo rigetto da parte del Parlamento francese, ma soggiunge
che, conosciute, anche ufficiosamente, le domande del Governo
italiano, potrà fare al riguardo fondati presagi dimostrando, coi
calcoli numerici già a Lei noti, come, se le domande stesse saranno
tali da non urtare con certe idee che sono invincibili nel
Parlamento francese, si potrà conseguire un voto d'approvazione.
Come Ella vede, i propositi e le intenzioni del Rouvier sono eccellenti,
ma per poter sapere qualche cosa di concreto è mestieri
che si esca dalle dichiarazioni generiche e che gli si facciano conoscere,
in modo ufficioso e preliminare, e sia pure sommario,
ma determinato, le nostre domande, cosa che può essere fatta
opportunamente per mezzo dell'Ambasciata, ma che penso non
possa esser fatta se non sentiti i nostri negoziatori.
</p>

<p>
Il Sig. Rouvier si rende perfettamente ragione del pessimo
effetto che, anche politicamente, il rigetto della convenzione marittima
<span class="pagenum"><a id="Page_198"></a>[198]</span>
deve aver fatto al nostro paese e attribuisce il rigetto
stesso all'opposizione dei <i>courtiers</i> marittimi e alla fiducia che il
Presidente del Consiglio di allora aveva nell'approvazione della
convenzione stessa, cui però non diede tutta la dovuta importanza.
</p>

<p>
La guerra che oggi si muove in Francia ai nostri operai fu
oggetto di vive e ripetute osservazioni da parte mia. Il Sig. Rouvier
cercò di attenuarne la gravità, non ristandosi però dal deplorare
esplicitamente quanto oggi accade....
</p>

<p>
Egli ignora che il Governo francese abbia banditi gli operai
italiani dalle costruzioni di opere pubbliche e da altri servizi
dipendenti da pubbliche amministrazioni e si riservò di prender
notizie e darmi spiegazioni in proposito. Si mostrò però deciso
sinceramente a fare quanto più gli è possibile per arrestare
questa corrente di idee contrarie agli operai italiani che io gli
dissi esser cagione di vivo e ragionevole risentimento nel nostro
paese. L'eccitai a darci qualche solenne soddisfazione, manifestando
in modo pubblico, p. es. con circolare ai Prefetti, il pensiero
del Governo. Ma egli mi rispose che nei luoghi dove gli
animi sono eccitati, l'intervento palese del Governo potrebbe
rendere maggiore l'agitazione e che si potrà invece procedere
più utilmente dando ai Prefetti istruzioni riservate. (Non prese
però ancora positivo impegno).
</p>

<p>
Da alcuni giorni varii giornali autorevoli trattano la questione
in un senso giusto e liberale; però io esortai il Sig. Rouvier a
far sì che i giornali governativi più diffusi e popolari anche in
provincia si adoperino a far argine alle idee ed alle passioni che
accennano, checchè egli ne dica, a prendere larga estensione. Del
resto il signor Rouvier ammette che il trattato nostro ancora in
vigore e il trattato tra la Francia e la Spagna ci danno il diritto
di reclamare contro ogni offesa alla libertà del lavoro dei
nostri operai in Francia e dichiara che è deciso a far rispettare
il nostro diritto. Questo argomento, tanto interessante, sarà ancora
uno dei principali oggetti delle nostre successive conversazioni.
Politicamente le franche parole d'una <i>voce amica</i>, trovarono
eco nell'animo del Sig. Rouvier, ma mi rispose osservandomi
come si debba constatare con reciproco rincrescimento che i fatti
non si sono svolti sempre conformemente ai nostri comuni voti.
Riservandomi di meglio riferire a voce la conversazione già avuta
<span class="pagenum"><a id="Page_199"></a>[199]</span>
e quelle che avrò ancora al riguardo col Sig. Rouvier, mi limito
qui a riassumere alcuni dei discorsi fatti oggi con lui.
</p>

<p>
Riconosce la verità dei concetti che gli ho esposti, seguendo
le ispirazioni della S. V., ma afferma che l'accordo tra la Francia
e la Russia, circa le questioni dell'Egitto, fecero credere che le
relazioni fra i due paesi siano più intime di quanto effettivamente
esse sono, poichè non havvi fra loro nulla di scritto, mentre
qualche cosa di scritto esiste fra l'Italia e la Germania. Egli sa
che i nostri impegni con la Germania riguardano il caso di una
guerra <i>difensiva</i> per la Germania, guerra, egli soggiunse, che
non avrà luogo, perchè la <i>Francia non farà la guerra alla Germania</i>
(parole che vanno naturalmente intese come si devono
intendere simili parole). Il partito, così detto, della <i>revanche</i> e
della guerra alla Germania è, secondo il Rouvier, una ristretta
minoranza in Francia, e quanto all'Italia, egli dice che nessuno,
o ben pochi in Francia desiderano o promuoverebbero una guerra
col nostro paese. Egli non crede che il generale Boulanger possa
esercitare influenza sui destini del suo paese; fu un fuoco d'artifizio
che va estinguendosi; fu opera ardua e di molta energia
l'averlo allontanato ora dal governo; il Presidente Grévy non
consentirebbe al suo ritorno e non avendo egli qualità solide,
nè mezzi proprii e permanenti d'influenza, non è a prevedersi
possa ritornarvi.
</p>

<p>
Il Rouvier desidera schiettamente che fra l'Italia e la Francia
si entri in un nuovo periodo di miglior <i>entente</i>, e da parte sua
si adopererà all'uopo, con tutto l'animo e con larghi propositi.„
</p>

<p class="pad2">
“Le lunghe e quotidiane conversazioni che io ho, in modo
del tutto amichevole, col Sig. Rouvier valgono a darmi un concetto
adeguato della situazione. Lo vidi oggi, dopo che egli aveva
inteso dal cav. Ressman le comunicazioni concernenti i negoziati
per i trattati di commercio. Egli ammette volentieri, riservandosi
però di parlarne co' suoi colleghi, che precedano ai negoziati
ufficiali negoziati preliminari ufficiosi e segreti; non crede però
possibile che questi seguano in luogo intermedio fra i due paesi,
anche perchè troverebbe difficoltà nello scegliere da parte sua
persona cui affidarli e crede preferibile, per il buon successo della
cosa, occuparsene egli stesso; e quanto alla sede dei negoziati
ufficiali, contrappone alla nostra domanda le opposizioni che fa
<span class="pagenum"><a id="Page_200"></a>[200]</span>
ad essa il suo ministro degli Affari esteri. Di tutto, però, conferirà
co' suoi colleghi e si adopererà affinchè ogni cosa riesca
con reciproca soddisfazione.
</p>

<p>
Quanto all'avviare questi primi negoziati segreti pel tramite
dell'Ambasciata, la cosa potrebbe riuscire opportuna, ove il Governo
italiano non persista nel volere che si svolgano in altro
luogo; ma quanto alla parte che mi riguarderebbe io gli risposi
immediatamente come non mi sarebbe possibile assumerla, sia
per i miei propositi già a lui noti, sia per riguardo ai nostri
negoziatori, egregi colleghi ed amici miei. Ed anzi a prevenire
che la mia prolungata permanenza in Parigi possa dare occasione
a qualsiasi malinteso al riguardo e che essa finisca per far credere
che in qualche modo si iniziino a Parigi quei negoziati preliminari
che il Governo italiano desidera abbiano luogo altrove,
io stimo conveniente di lasciare fra quattro o cinque giorni
questa città.
</p>

<p>
Il Sig. Rouvier mi chiese se è intenzione del Governo italiano
che il trattato di navigazione vada congiunto al trattato di commercio,
dal quale egli per avventura inclinerebbe a tenerlo separato.
</p>

<p>
Rispetto ai nostri operai, il Sig. Rouvier mi ha ripetuto che
è assoluto proposito suo di far rispettare i diritti che sono ad
essi garentiti dai patti internazionali vigenti e che a lui non
consta che, da parte di amministrazioni governative, siasi ordinata
l'esclusione di operai italiani dall'esecuzione di pubblici lavori.
Quanto alle amministrazioni comunali e dipartimentali non
avere egli alcun mezzo legale contro le deliberazioni che per avventura
abbiano emesso nel senso di obbligare gli intraprenditori
a valersi unicamente di operai nazionali.
</p>

<p>
Insistendo io circa talune disposizioni che si affermano inserite
nei <i>quaderni d'oneri</i> formulati da amministrazioni governative
per talune imprese, egli si riservò ancora di riesaminare la cosa
e darmi ulteriore risposta. Ove si riesca a trovare il modo di
darci qualche esplicita soddisfazione o guarentigia, il Governo
italiano potrà reclamare in forma ufficiale, provocando quelle
dichiarazioni che verranno preventivamente concordate. Ma intorno
a ciò, nè il Sig. Rouvier ancora mi diede, nè io sono ancora
in grado di scriverle alcuna positiva assicurazione. Il signor
Rouvier però non tralascia di ripetermi che egli ritiene
<span class="pagenum"><a id="Page_201"></a>[201]</span>
l'attuale movimento avverso gli operai stranieri essere un vero
traviamento di idee contrario ai grandi principii della rivoluzione
francese.
</p>

<p>
Passando ad altro argomento le dico che il Sig. Rouvier molto
ragionevolmente si rende ragione delle difficoltà trovate pel concorso
dell'Italia all'Esposizione del 1889, dopo che se ne fecero
promotori taluni radicali italiani e che egli vagheggerebbe un'alleanza
delle nazioni latine da sostituirsi ad altre combinazioni
internazionali oggi inevitabili.
</p>

<p>
Poichè bisogna essere con <i>qualcuno</i> ammette che alla Francia
è mestieri essere in buon accordo colla Russia, ma non gli pare
che nella questione bulgara sia realmente in causa il principio
delle nazionalità, e quanto alla questione d'Egitto gli pare che
uguale sia l'interesse della Francia e quello dell'Italia: che succeda
cioè alla occupazione inglese il potere di un Vicerè indipendente
che governi di concerto coi Consoli delle grandi Potenze,
e che si dia a quel paese un carattere come a dire di
neutralità. (Tali le idee del Rouvier, ma il vero concetto della
politica francese, Ella lo conosce meglio di me, è quello di stabilire,
esclusa l'Inghilterra, la preponderanza francese in Egitto:
ma io <i>riferisco</i> e per ora non commento.)„
</p>

<p class="pad2">
“Ella riceverà, per mezzo dell'Ambasciata, le risposte del
Sig. Rouvier alle tre comunicazioni.
</p>

<p>
Posso intanto dirle quali saranno.
</p>

<p>
Il Sig. Rouvier consultati i suoi colleghi, risponde:
</p>

<p>
Nulla in contrario a che precedano negoziati ufficiosi e segreti,
ma questi abbiano luogo a Parigi. Non ha persona da
inviare all'uopo altrove; inviando a ciò una persona apposita
e nota cesserebbero di esser segreti; desidera farli egli stesso
personalmente nell'utilità stessa della cosa.
</p>

<p>
Circa alla sede dei negoziati definitivi, non ha potuto persuadere
il ministro degli Affari esteri e non può prendere alcun
impegno che si facciano a Roma. Si vedrà in seguito. O i negoziati
preliminari a nulla conducono, ed è una questione inutile.
O nei negoziati preliminari si va d'accordo sopra i punti sostanziali
e così che non rimangano a definirsi che dei particolari e
non vi sarà nessuna difficoltà a che l'ambasciata francese a Roma,
insieme p. e. coi due Direttori Generali delle Dogane e del Commercio
<span class="pagenum"><a id="Page_202"></a>[202]</span>
estero inviati appositamente nella nostra capitale, sia
incaricata dei negoziati ufficiali e li porti a termine. O sarà
mestieri anche nei negoziati ufficiali dibattere punti importanti
ed allora tornano in campo le prime obbiezioni: il Rouvier non
saprebbe chi mandare all'uopo in Italia, e dovrebbero anche
tali negoziati aver luogo in Parigi.
</p>

<p>
Intanto egli crede che nei negoziati ufficiosi preliminari apparirà
la necessità di una proroga.
</p>

<p>
Io gli osservai che tali risposte saranno di troppo poca soddisfazione
in Italia; che ammessa pure l'opportunità che i negoziati
ufficiosi siano fatti direttamente con lui, dovrebbesi ad un
tempo e subito stabilire che i negoziati ufficiali abbiano luogo
a Roma, ed ho soggiunto, sorridendo, che se io fossi incaricato
di trattare con lui sopra questo punto non cederei quanto alla
sede dei negoziati ufficiosi, condotti nel modo da lui divisato,
se non a condizione di fissare contemporaneamente la sede a
Roma dei negoziati definitivi.
</p>

<p>
Ma egli ha persistito nelle sue dichiarazioni, che allo stato
delle cose non gli è possibile prendere impegno; e che la questione
della sede dipenderà da quella della sostanza, cioè da ciò
che resterà a fare nei negoziati ufficiali — perchè s'egli fa obbiezioni
e per gli uni e per gli altri a Roma, non è per alcuna
ragione politica o di Stato, ma unicamente perchè non sa chi
mandare a Roma, attese le difficoltà della cosa e la condizione
degli animi in Francia: un protezionista rovinerebbe tutto, un
libero-cambista <i>pregiudicherebbe</i> il risultato di fronte alla corrente
contraria — perciò è mestieri ch'egli personalmente intervenga
e del resto egli solo può fare i presagi desiderati.
</p>

<p>
Il Sig. Rouvier mi diceva tutto ciò ieri. Oggi egli lascia Parigi
per una breve gita in campagna ed oggi io prenderò da lui
commiato, e partirò doman l'altro, 12, da Parigi tornando per la
via della Svizzera a Cumiana, donde verrò sollecitamente a Roma.
</p>

<p>
L'impressione ch'io reco dal mio soggiorno in Parigi è conforme
alle dichiarazioni del Rouvier:
</p>

<p>
La Francia, nella sua grandissima maggioranza, non vuole
la guerra, non ha la febbre della <i>revanche</i>, e non è a prevedere
ch'essa sia per attaccare la Germania: al contrario essa resisterà,
finchè le sarà possibile, a tutti gli eccitamenti ad attaccarla;
</p>

<p>
rispetto all'Italia, ben pochi vagheggiano di farci guerra;
<span class="pagenum"><a id="Page_203"></a>[203]</span>
i più temono che noi siamo per cader addosso alla Francia insieme
colla Germania e ci ammoniscono intorno ai pericoli che
a noi pure deriverebbero dalla <i>distruzione</i> della Francia;
</p>

<p>
il prestigio del regno d'Italia e del suo governo è qui
grande;
</p>

<p>
la stessa <i>questione cattolica</i> è qui molto <i>attenuata</i> e non vi
sarebbe che un piccolo numero di persone desideroso d'ingerirsi
in difesa del potere temporale;
</p>

<p>
il Rouvier, che è certo che la politica italiana sotto la di lei
mano energica e mossa dal di lei pensiero prenderà una parte
più viva nelle questioni internazionali, fu lietissimo di apprendere
dalle mie amichevoli assicurazioni quali sono i di lei sentimenti,
nei quali confida pei <i>migliori rapporti</i> dei due paesi;
</p>

<p>
fra le altre cose il Rouvier mi assicurò che rispetto all'Italia
tutti i <i>piani di battaglia</i> preparati in Francia sono tutti
sulla base di una guerra difensiva;
</p>

<p>
la questione operaia, egli afferma essere questione di <i>concorrenza
nel salario</i>, non di <i>antipatia nazionale anti-italiana</i>.
</p>

<p>
Ma di tutto ciò meglio a voce. Solo le dirò ancora che in
complesso le mie conversazioni col Rouvier furono <i>opportune</i>;
e che avranno seguito in <i>ulteriori corrispondenze</i> delle quali egli
stesso mi dimostrò il desiderio.„
</p>

<p class="pad2">
Convenuto per l'insistenza di Crispi che le preliminari ed officiose
trattative avessero luogo a Parigi e le ufficiali a Roma, i
delegati italiani, on. Luzzatti, Ellena e Branca, giunsero nella capitale
francese il 28 settembre. Però sin dal primo momento il
Governo francese pretese che base dei negoziati fosse non la nostra
tariffa generale, come era ovvio, ma il trattato denunciato. Il 6
di ottobre i delegati italiani, prima di ripartire per Roma, telegrafavano
all'on. Crispi che i delegati tecnici francesi non erano
preparati sui punti più importanti del negoziato, che le disposizioni
del Governo francese erano meno buone che nei primi giorni.
Il 2 novembre l'ambasciatore Menabrea scriveva: “Mi sono intrattenuto
ieri sera col signor Rouvier a proposito del nostro
trattato di commercio. Egli non si dissimula le difficoltà che esso
sarà per incontrare nel Parlamento„.
</p>

<p>
Ai primi di dicembre l'ambasciatore de Moüy chiese all'on.
Crispi una proroga del trattato che spirava alla fine di quel
<span class="pagenum"><a id="Page_204"></a>[204]</span>
mese: l'on. Crispi rispose che non avrebbe potuto consentire a
questa domanda se non vi fosse stata fondata speranza di giungere
ad un accordo, e se i delegati francesi non venissero a Roma.
Alla fine del mese i negoziatori Teisserenc de Bort e Marie arrivarono,
e la scadenza del trattato fu prorogata di due mesi;
ma le disposizioni ostili della Camera francese erano rese evidenti
dalla legge votata, su proposta della Commissione delle dogane,
il 15 dicembre, secondo la quale il Governo era autorizzato ad
applicare ai prodotti italiani la tariffa generale, con un aumento
che poteva elevarsi al cento per cento.
</p>

<p>
Le conferenze tra i negoziatori italiani e francesi furono subito
interrotte dopo la prima, e il 5 gennaio, annunziando questa
interruzione che gli era di cattivo augurio, l'on. Crispi telegrafava
all'ambasciatore a Parigi:
</p>

<div class="blockquote">
<p>
«Rimpiango tanto più vivamente questo indugio
che eravamo e siamo tuttora animati dalle migliori intenzioni
di condurre presto a termine il negoziato in
uno spirito di conciliazione. Non voglio poi neppure
supporre che la Francia abbia voluto ottenere una proroga
dell'antico trattato, e nient'altro.»
</p>
</div>

<p>
Riprese dopo qualche giorno, le sedute furono nuovamente
interrotte sulla domanda dei delegati francesi, i quali lasciarono
Roma, promettendo di ritornare presto. Il 24 gennaio l'ambasciatore
Menabrea telegrafava:
</p>

<p>
“In una lettera direttami dal signor Flourens su altro argomento,
rilevo questa frase: “Mi sono reso esatto conto dello
stato degli animi in entrambe le nostre Camere. Se l'Italia non
crede poterci fare nuove concessioni, considero lo scacco dei nostri
negoziati commerciali come certo„.„
</p>

<p>
Tutti i tentativi fatti dall'on. Crispi per indurre il Governo
francese a condurre le trattative con propositi concilianti, fallirono.
Il 6 febbraio il senatore Teisserenc de Bort, commissario
francese, congedandosi dall'on. Ellena gli disse: “Finchè sarete
nella Triplice non sarà possibile un accordo commerciale tra
l'Italia e la Francia„. E il ministro Flourens oppose che il massimo
che avrebbe potuto ottenere dallo spirito di protezione che
regnava nelle Camere francesi, era la rinnovazione del trattato
<span class="pagenum"><a id="Page_205"></a>[205]</span>
del 1881. Questo l'on. Crispi non poteva concedere, senza andar
contro alla volontà del Parlamento, che quel trattato aveva voluto
denunciato. E del resto, il Flourens forse s'ingannava e ci
avrebbe esposto ad un nuovo rigetto del Parlamento francese.
L'eminente economista Léon Say, scrivendo ad un amico italiano
in una lettera privata del 21 gennaio 1888, ammetteva che la
Camera francese avrebbe appena potuto accettare una proroga:
“La Chambre française avait pris le parti de dénoncer l'ancien
traité avec l'Italie avant votre denonciation à vous. Elle a
indiqué formellement son opinion dans la discussion et a sursis
à voter sur la demande du ministre des affaires étrangères. Le
lendemain votre denonciation était connue.
</p>

<p>
La Chambre française est donc autorisée à considerer qu'elle
a emis préalablement à tout le reste, l'avis qu'elle ne voulait
plus du dernier traité, parcequ'elle le trouvait défavorable.
</p>

<p>
C'eût été se casser la tête contre un mur, que de lui demander
d'accepter autre chose qu'une prorogation pure et simple„.
</p>

<p>
Quel che avvenne dipoi, l'applicazione delle tariffe generali e
differenziali e perciò la guerra economica, fu posto a carico dell'on.
Crispi. Si affermò che il di lui viaggio in Germania avesse determinato
in Francia le correnti ostili che si concretarono nella
rottura delle relazioni commerciali. Quanto quei giudizii fossero
arbitrarli, si desume dalla narrazione documentata che precede.
I negoziati e le domande di concessioni furono posteriori al viaggio,
e nonostante questo la Francia avrebbe fatto il trattato se avesse
potuto ottenere i vantaggi che pretendeva.
</p>

<p>
La politica certamente rese più facile la vittoria dei protezionisti.
Ma quei deputati francesi che si dichiararono contrarii
ad un accordo commerciale con l'alleata della Germania, erano
avversi all'Italia non per il viaggio a Friedrichsruh, che non
mutò e non poteva mutare la situazione, ma per l'alleanza stessa,
e questa non era opera dell'on. Crispi.
</p>

<p>
Fu merito, invece, dell'on. Crispi l'avere reso più intima quella
alleanza e più utile all'Italia, così che, quando la Francia ci chiuse
le sue frontiere, noi trovammo nella coscienza di non esser isolati
i conforti necessarii e la forza per superare la crisi, la quale non
fu priva di vantaggi se temprò alla lotta il commercio italiano
e gli fece trovare nuovi mercati.
</p>

<p>
<span class="pagenum"><a id="Page_206"></a>[206]</span>
</p>

<div class="blockquote">
<p class="center">
<span class="smcap">Dal “Diario„ di Francesco Crispi.</span>
</p>

<p>
<i>6 ottobre 1887.</i> — Questione balcanica; in seguito alla
Nota del segretario di Stato da Berlino, Kálnoky, ch'era
favorevole alla istituzione degli Stati balcanici autonomi,
consente a stabilire le basi di un accordo con
l'Italia.
</p>

<p>
— Bulgaria: la Russia insiste sulla missione di Ehrenroth,
cui vorrebbe dare la durata di sei mesi, ed
esige che sia la Turchia a proporla. È però contraria
a misure coercitive.
</p>

<p>
<i>16 ottobre.</i> — I francesi si agitano e vorrebbero suscitare
disordini nel Marocco. Il ministro degli Affari
esteri di Spagna, Moret, vorrebbe una Conferenza europea
pel Marocco.
</p>

<p>
— Notizie da Londra: Francia e Inghilterra trattano
per una Convenzione internazionale circa la libertà del
canale di Suez.
</p>

<p>
<i>22 ottobre.</i> — Il ministro di Spagna viene a parlarmi
delle idee del suo governo e dei propositi di esso per
le cose del Marocco. È una conferma di quello che ci fu
telegrafato dal nostro ministro Maffei. Il ministro spagnuolo
degli Affari esteri, Moret, ha comunicato a Parigi
una Nota del Sultano, dell'agosto, per una Conferenza.
</p>

<p>
<i>23 ottobre.</i> — L'ambasciatore d'Austria è venuto a
parlarmi di un colloquio del ministro di Spagna a Vienna
col conte Kálnoky sulle cose del Marocco. Kálnoky
avrebbe consigliato un accordo tra la Spagna e la Francia.
</p>

<p>
<i>28 ottobre.</i> — L'incaricato di affari di Francia, Gérard,
mi felicita pel discorso di Torino e mi ringrazia
per le mie parole benevole verso la Francia. Parliamo
del passato.
</p>

<p>
<i>31 ottobre.</i> — Visita del conte Solms, ambasciatore di
Germania. Convenzione militare: l'Imperatore accolse la
mia idea; Moltke lavora.
</p>

<p>
Gli otto punti dell'accordo per gli affari d'Oriente,
<span class="pagenum"><a id="Page_207"></a>[207]</span>
come redatti — comunicati a me ed a Salisbury da
Kálnoky. — Salisbury li accettò in massima, salvo il
Consiglio dei ministri di giovedì. Io ne detti conoscenza
all'Ambasciata a Londra per cooperarci presso Salisbury,
dopo aver conosciuto la parte presa da Bismarck. Solms
crede che Bismarck presso Salisbury abbia minore influenza
di me.
</p>

<p>
Marocco: La Conferenza accettata da noi a condizione
che tratti e risolva tutte le questioni. Sui tre punti
comunicati dalla Francia sono favorevole.
</p>

<p>
Convenzione pel canale di Suez: non ancora firmata;
scambio d'idee fra le tre Potenze.
</p>

<p>
<i>1 novembre.</i> — Visita dell'ambasciatore d'Austria,
de Bruck-Pellegrini: dimostrazioni cattoliche — Notizie
di Costantinopoli e della Bulgaria — Maggiorati napoletani,
per la contessa di Trani, sorella dell'Imperatrice — Convenzione
per Suez.
</p>

<p>
<i>2 novembre.</i> — Visita dell'Incaricato di Francia — Trattato
di commercio — Capitolazioni a Massaua; il
greco condannato; protezione greca; ordinanza del generale
Saletta per la liberazione del greco, suo significato.
Mie riserve: non capitolazioni, ma stato di guerra.
I francesi stanno alla tesi delle capitolazioni; io no. Il
trattato pel Canale di Suez firmato il 24 ottobre; comunicazione
alla Turchia.
</p>

<p>
<i>3 novembre.</i> — Visita del ministro di Spagna, conte
Rascon.
</p>

<p>
Marocco: proposta di riparto con la Francia; sospetti
dell'Inghilterra, che sta per la neutralizzazione. Il ministro
degli Affari esteri di Francia, Flourens, accetta
la Conferenza a condizione che tra Spagna e Francia
se ne fissi prima il programma.
</p>

<p>
Pellegrini spagnuoli — Toson d'oro pel principe Amedeo. — Canovas
del Castillo: suo discorso nel Club conservatore
contro il governo; non occuparsene.
</p>

<p>
— Visita del ministro di Grecia. Mi lagno dell'affare
delle protezioni francesi, e minaccio rigori contro gli
stranieri.
</p>

<p>
<i>6 novembre.</i> — Nuova visita del ministro di Spagna.
<span class="pagenum"><a id="Page_208"></a>[208]</span>
Giunse a Madrid il 4 un dispaccio del ministro spagnuolo
a Pietroburgo. Il gabinetto russo con molta cortesia
consiglia il governo madrileno di mettersi d'accordo
con la Francia nelle cose del Marocco. Questa
dichiarazione ha grave importanza. Conviene attendere
il risultato delle pratiche con la Francia. È chiaro un
accordo franco-russo nella questione marocchina, che
potrebbe mandare a monte la progettata Conferenza.
</p>

<p>
<i>10 novembre.</i> — Visita del conte Solms. Mi parla della
malattia del principe di Bismarck, del viaggio dello
Czar; dell'irritazione dell'Imperatore. Condotta dei russi
contro i tedeschi. Eccitazione di animi.
</p>

<p>
— Ministro di Spagna. Mi porta notizie della visita
dei giornalisti italiani. Desiderio di una dimostrazione — Gran
Croce d'Isabella all'on. Bonghi; in corrispettivo
quella della Corona d'Italia al signor Caspar Mugnoz
de Arce. Convenzione pel Canale di Suez; la Spagna
attende la nostra risoluzione.
</p>

<p>
— Visita dell'ambasciatore d'Inghilterra. Dolorose
notizie del Principe imperiale — Convenzione di Suez;
mutamenti; contemporanea presentazione della Francia
e dell'Inghilterra. Per incarico della Regina il duca
di Norfolk verrà a Roma, per ringraziare il Papa di
aver mandato Ruffo-Scilla pel suo giubileo, e per congratularsi
pel giubileo di Sua Santità. Verranno altri
lords e deputati cattolici verso il 10 gennaio prossimo.
</p>

<p>
<i>11 novembre.</i> — Il conte Solms viene a informarmi
della missione di Radovitz presso il Sultano allo scopo
di dissuaderlo della pessima opinione che aveva di me.
Gli avevano fatto credere che io volessi la costituzione
di uno Stato albano-macedone. La missione del Radovitz
è riuscita.
</p>

<p>
Francesi contro italiani in Tunisia. Il Cardinale Lavigerie,
con l'ausilio del suo Governo, è divenuto prepotente
ed ha attirato a sè anche i maltesi.
</p>

<p>
Egitto: tribunali della Riforma.
</p>

<p>
Mi annunzia che il Consiglio di guerra in Francia ha
respinto il progetto di costituzione delle truppe alpine.
</p>

<p>
Marocco: minacce della Francia al Sultano, che
avrebbe rifiutato una indennità richiesta per la morte
del Capitano Smith — Mi parla della necessità della
<span class="pagenum"><a id="Page_209"></a>[209]</span>
neutralizzazione del Marocco: questo argomento dovrebbe
essere l'oggetto della Conferenza di Madrid.
</p>

<p>
<i>13 novembre.</i> — Visita all'ambasciatore d'Austria e
alla baronessa sua consorte. La Baronessa è assente.
</p>

<p>
De Bruck mi dà lettura di una Nota dell'ambasciatore
austriaco a Parigi, nella quale riferisce una conversazione
avuta col presidente della Repubblica, Grévy.
Questi parlò delle cose di Bulgaria e dell'inchiesta parlamentare
in Francia. Grévy avrebbe espresso l'opinione
che l'elezione del Coburgo era legale e che la missione
Ehrenroth non sarebbe riuscita più efficace di quella del
Kaulbars; che in Bulgaria non vi sarebbe altro di meglio
a fare che lasciar le cose come sono. Parlando dell'inchiesta
disse che ne era addolorato. Egli però non si
sarebbe dimesso; e tale sua risoluzione era presa per
sentimento di patriottismo. La sua presenza al governo
importava il mantenimento della pace e della tranquillità.
La Francia andrebbe coinvolta in gravi disordini
ov'egli non rimanesse al suo posto.
</p>

<p>
<i>14 novembre.</i> — Viene il conte Solms.
</p>

<p>
Finanze turche; mia proposta. Crede che ci distrarrebbe
l'animo del Sultano. Rispondo che io non aveva
fatto una proposta formale. L'idea, intanto, di un riordinamento
delle finanze turche era venuta da Costantinopoli,
in seguito a colloquî degli ambasciatori dei tre
governi alleati.
</p>

<p>
Il Solms mi chiede se avessi avuto notizie delle pratiche
della Francia presso il Vaticano. La Francia avrebbe
promesso al Papa qualunque appoggio.
</p>

<p>
— L'Incaricato d'affari di Francia, signor Gérard,
viene verso le 4 pom. al Palazzo Braschi.
</p>

<p>
Mi dice di essere stato incaricato dal suo Governo
di comunicarmi il progetto di Convenzione pel Canale
di Suez concordato con l'Inghilterra, insieme ad una
lettera circolare del signor Flourens e ad un'altra lettera
del Salisbury. A proposito del trattato di commercio,
esprime la fiducia che lui ed il suo governo hanno
in me per un buon risultato.
</p>

<p>
Espulsione del greco Nicopoulo; se ne dichiara dolente.
</p>

<p>
Rispondo che il Nicopoulo doveva essere soddisfatto
<span class="pagenum"><a id="Page_210"></a>[210]</span>
di essere stato liberato dal carcere. Gli stranieri in genere — ciò
avviene anche in Francia — vengono espulsi
dopo avere espiato la pena.
</p>

<p>
<i>17 novembre.</i> — All'Incaricato di affari di Francia ho
detto che l'Inghilterra mi aveva comunicata la Convenzione
pel Canale di Suez. Aspettavo qualche altro documento
prima di dare una risposta definitiva, ma in
massima sono favorevole e mi adopererò presso i governi
amici perchè accettino anch'essi.
</p>

<p>
— Il conte Solms mi legge una lettera del signor
de Holstein, scritta a nome del principe di Bismarck,
nella quale è detto che il Principe mi ringrazia delle
comunicazioni a lui fatte e del contegno tenuto in tutti
gli affari trattati fra i due governi. Prego il Solms di
ricambiare i ringraziamenti al Principe, che mi troverà
sempre benevolo e desideroso di essere sempre d'accordo
con lui.
</p>

<p>
Una Nota da Berlino dell'11 novembre dà notizie
della questione marocchina. È contrario il Bismarck ad
una Conferenza europea pel solo argomento della protezione
degl'indigeni. Parrebbe necessaria la neutralizzazione
del Marocco. Féraud, ministro francese, è ritornato
a Tangeri per agire nell'interesse francese. Moret resiste
alle esigenze della Francia. Fu presentato un progetto
di divisione del Marocco, ma la Regina Reggente è di
opinione contraria, anzi manifestò le sue meraviglie.
</p>

<p>
<i>18 novembre.</i> — L'Incaricato d'affari di Francia si
presenta per dirmi che ieri aveva telegrafato al suo
governo la mia risposta favorevole per la Convenzione
del Canale di Suez, e la mia promessa di adoperarmi
presso i governi amici. Il signor Flourens mi ringrazia
per esser stato il primo e per la promessa fatta. Avvertenza
mia contro gl'intrighi dei monarchici. Consiglio
a sorvegliarli per evitare sorprese. L'Italia è interessata
al mantenimento della Repubblica, la quale è elemento
di pace. Che il Grévy resti al suo posto.
</p>

<p>
— Il conte Rascon è venuto a dirmi che l'ambasciatore
di Francia gli dette comunicazione della Convenzione
per Suez. — Chiede se l'Italia accetta, e se consiglia
la Spagna di accettarla. Rispondo che l'Italia in
genere è favorevole. Però non avendo ricevuto tutti i
<span class="pagenum"><a id="Page_211"></a>[211]</span>
documenti non ho dato la mia risposta definitiva. Prego
di aspettare sino a martedì.
</p>

<p>
<i>19 novembre.</i> — L'ambasciatore d'Inghilterra mi porta
a leggere la lettera del 4 novembre con la quale Salisbury
lo incaricava di comunicarmi la Convenzione per
Suez e i documenti che vi si riferiscono.
</p>

<p>
<i>20 novembre.</i> — Il conte Solms mi comunica il seguente
telegramma del principe di Bismarck:
</p>

<p>
«Sua Maestà l'Imperatore Alessandro, trovandosi
alla corte di Berlino, ha manifestato nella maniera più
positiva a S. M. l'Imperatore e in una lunghissima udienza
accordata a me, i suoi sentimenti pacifici e la sua risoluzione
di non impegnarsi in alcuna coalizione aggressiva
e di non attaccare mai la Germania. Vedremo se
i sentimenti di S. M. avranno un'influenza calmante sull'attitudine
della stampa russa, su quella degli impiegati
e degli ambasciatori, e sopratutto dell'ambasciatore a
Parigi.
</p>

<p>
Non abbiamo mai creduto che l'Imperatore personalmente
avesse ora e per un certo tempo l'intenzione di
assalirci.
</p>

<p>
Che un attacco della Russia contro l'Austria ci obbligherebbe,
conformemente ai trattati, a prestare soccorso
a questa ultima, è noto all'Imperatore Alessandro
in seguito alle nostre comunicazioni ufficiali, e gli è
stato ricordato nuovamente ieri nella nostra conversazione.
</p>

<p>
D'altro canto l'Imperatore è informato che l'avvenire
della Bulgaria non sarebbe giammai per noi una ragione
per uscire dalla neutralità, e che la nostra attitudine
diplomatica relativamente alla questione bulgara
sarà regolata come in passato dalle stipulazioni del trattato
di Berlino.
</p>

<p>
I due monarchi non hanno preso impegni. L'avvenire
dimostrerà se saremo liberati dalla preoccupazione che
l'agitazione in Russia e in Francia aumenti ogni giorno
per la passività del governo russo dinanzi alle provocazioni
dei suoi organi e dei suoi impiegati, e se alla
fine cotesta agitazione minaccerà la pace in un avvenire
più o meno prossimo, ovvero se dopo il suo ritorno
in Russia l'imperatore Alessandro vi porterà rimedio.»
</p>

<p>
<span class="pagenum"><a id="Page_212"></a>[212]</span>
</p>

<p>
<i>21 novembre.</i> — Visita del barone de Bruck.
</p>

<p>
Mi parla delle dichiarazioni pacifiche dello Czar a
Bismarck. Esse collimano con quelle comunicatemi ieri
da Solms.
</p>

<p>
Fa cenno al diritto dei Borboni alla restituzione dei
beni di diritto privato, e vorrebbe una dichiarazione di
principio come quella fatta da Lamarmora alla Spagna
quando questa riconobbe il regno d'Italia. Rispondo che
bisogna esaminare il caso speciale se esistano ancora
beni privati dei Borboni nel regno. Prometto di studiare
la questione, appena me ne saranno dati gli elementi.
</p>

<p>
— Visita dell'ambasciatore di Francia, conte di Moüy,
di ritorno dalle vacanze.
</p>

<p>
Si parla della crisi francese; egli non ha una sicura
opinione sul risultato della medesima. Mi narra che
vide a Parigi l'on. Villa, Presidente del Comitato Italiano
per la Esposizione universale del 1889, e che si
adoperò per contentarlo; agli italiani fu concessa una
speciale località che desideravano.
</p>

<p>
Il de Moüy mi ringrazia della mia adesione alla Convenzione
pel canale di Suez. Rispondo che in massima
accetto la Convenzione, ma che non potrò dare una risposta
ufficiale finchè non avrò ricevuto e letto tutti i
documenti che si riferiscono a codesto grave argomento.
Negli articoli V e VIII della Convenzione trovo quello
che l'Italia aveva domandato.
</p>

<p>
Il viaggio di Friedrichsruh è anch'esso tema della
nostra conversazione. L'impressione in Francia non poteva
essere gradita, ma fortunatamente si va dissipando.
Alla mia osservazione che a Friedrichsruh nulla fu
stabilito contro la Francia e che i discorsi furono tutti
di pace, egli oppose che io non avrei avuto bisogno di
fare un così lungo viaggio per così poco. Ricordai i propositi
di Gambetta al 1877 e la necessità d'intendersi
fra i due paesi. Secondo lui può combinarsi un <i>modus
vivendi</i> tra la Francia e la Germania; ma finchè esiste
la questione dell'Alsazia e della Lorena non è possibile
un accordo. La Francia vuole la pace — egli soggiunse — e
ne ha bisogno; essa, quantunque abbia un esercito
formidabile, non si lascia tentare a far la guerra. Crede
quindi strano che le altre Potenze costituiscano delle
alleanze per conservare una pace che la Francia non
vorrà mai turbare.
</p>

<p>
<span class="pagenum"><a id="Page_213"></a>[213]</span>
Il signor de Moüy mi parla del trattato di commercio.
Ho osservato che il governo francese non ha mandato
che due sole note e con quella in risposta alle nostre
domande ha chiesto cose impossibili; ed ho soggiunto
che cotesta è una prova di non voler stipulare trattato
alcuno. Egli si difese attaccandoci. Per lui il trattato è
più utile a noi che alla Francia. A questa gioverebbe
il regime comune delle tariffe. Gli ricordai che dopo il
1878 siamo rimasti sette od otto mesi sotto il regime
delle tariffe. Egli riprese ricordandomi che noi diamo
alla Francia meno di quello che prendiamo, e che le
esportazioni e le importazioni si bilanciano con moneta
a favor nostro. Concluse per una proroga del trattato
attuale.
</p>

<p>
<i>22 novembre.</i> — Il conte Solms mi parla degli intrighi
presso il Sultano. La Russia vi lavora più di tutti e
incute paura a quel principe. Pericoli corsi dal gran
visir Kiamil-pascià di essere supplantato da un partigiano
della Russia.
</p>

<p>
Marocco: quell'Imperatore invitò i notabili a deliberare
circa le concessioni che potrebbero esser fatte alle
Potenze straniere. Cotesto sarebbe un preliminare della
Conferenza.
</p>

<p>
<i>25 novembre.</i> — Visita del conte Rascon.
</p>

<p>
Convenzione pel canale di Suez.
</p>

<p>
Elevazione della Legazione ad Ambasciata. La Spagna,
avendo una Ambasciata presso il Vaticano, la vorrebbe
anche presso il Quirinale; naturalmente l'Italia
dovrebbe far lo stesso. Il governo spagnuolo avrebbe
fatto l'identica proposta a Berlino e a Vienna. Rispondo
che consento in massima e che ne parlerò coi miei colleghi
e prenderò gli ordini di S. M.
</p>

<p>
<i>27 novembre.</i> — Il conte Solms viene ad annunziarmi
che l'Inghilterra accetta che la Conferenza pel Marocco
avvenga sull'argomento della protezione. I rappresentanti
delle Potenze a Tangeri dovrebbero riunirsi per intendersi
sulle altre questioni. La Francia accetta che la
Conferenza si occupi di tutte le questioni che possano
interessare il Marocco. Il Moret vorrebbe spedire subito
le lettere d'invito.
</p>

<p>
<span class="pagenum"><a id="Page_214"></a>[214]</span>
Da Berlino si scrive che dopo i colloqui di Friedrichsruh,
nella Tripolitania si sarebbero prese delle precauzioni.
Adombra il Sultano anche il riordinamento delle
scuole italiane in Tripoli. Pure a Tunisi s'intriga contro
di noi.
</p>

<p>
Il Solms chiede se io abbia notizia dei documenti
che diconsi falsificati e dei quali parla la <i>Kölnische Zeitung</i>.
Egli dà importanza a quel giornale per le sue relazioni
col Gran Cancelliere. Rispondo non avere altre notizie
che quelle dei giornali; anche S. M. me ne aveva domandato.
Quei documenti, rimasti in potere dello Czar,
non furono veduti da alcuno. Il principe di Reuss, del
quale si era detto che avesse scritto una delle lettere,
si rivolse al principe Ferdinando per avere una spiegazione.
Il suo cugino gli rispose non aver ricevuto mai
alcuna lettera da lui, e di ignorare l'esistenza di quella
che gli si attribuiva.
</p>

<p>
L'ambasciatore mi parla dell'alta posizione raggiunta
a Costantinopoli dal barone Blanc, secondo le informazioni
della Cancelleria germanica.
</p>
</div>

<p>
Circa i documenti ai quali accennava il conte Solms, l'on.
Crispi ricevette in dicembre le informazioni seguenti:
</p>

<p class="indr">
«Vienna 18 dicembre 1887.
</p>

<p>
I documenti falsificati di cui parlò la <i>Gazzetta di Colonia</i>, e
che furono mandati a Copenaga a S. M. l'imperatore di Russia
poco prima della sua partenza dalla Danimarca, sono in numero
di quattro.
</p>

<p>
1. Una lettera del principe Ferdinando di Coburgo a S. A. R.
la Contessa di Fiandra in data del 27 agosto 1887;
</p>

<p>
2. Una nota che il principe di Reuss, ambasciatore germanico
in Vienna, avrebbe rimesso al principe Ferdinando di Coburgo
e che è annessa alla lettera precedente.
</p>

<p>
3. Una seconda lettera del principe Ferdinando alla Contessa
di Fiandra in data del 16 settembre 1887.
</p>

<p>
4. Una nota riassuntiva che da Brusselle sarebbe stata mandata
al principe Ferdinando e che porta la data del 28 ottobre
1887.
</p>

<p>
Questi documenti furono fatti pervenire (credesi per mezzo di
<span class="pagenum"><a id="Page_215"></a>[215]</span>
un certo signor Hansen) da Parigi a Copenaga, dove furono
messi sotto gli occhi dell'imperatore Alessandro; una copia di
essi fu inviata contemporaneamente a Pietroburgo al signor de
Giers. Questi, scrivendone all'imperatore Alessandro, espresse l'avviso
che i documenti non fossero autentici. Ma la loro falsità
non diventò evidente agli occhi dello Czar se non dopo il colloquio
che S. M. I.<sup>le</sup> ebbe a Berlino col principe di Bismarck e
dopochè lo stesso principe di Reuss li smentì con una lettera
che fu messa sotto gli occhi della predetta S. M. I.<sup>le</sup> mentre
d'altra parte S. A. R. la contessa di Fiandra faceva dichiarare
che non aveva mai ricevuto le lettere attribuite al principe Ferdinando.
I quattro documenti furono compilati nell'unico intento
di dimostrare all'imperatore Alessandro come il principe di Bismarck,
mentre pubblicamente e ufficialmente si disinteressava
degli affari di Bulgaria e anzi favoriva la politica russa in questa
questione, sotto mano invece appoggiava la candidatura e poi la
consolidazione del principe Ferdinando sul trono di Bulgaria.
</p>

<p>
Chi sia l'autore del falso non è ancora noto.
</p>

<p>
Si sospetta però che sia di origine russa e che dimori o almeno
dimorasse in Francia. La falsità dei documenti risulta abbastanza
chiara da tutto il loro contenuto e anche dalla loro
forma. I documenti sono dichiarati traduzioni (in francese) dal
tedesco. Ma sembra evidente che furono redatti in francese. Essi
tradiscono nell'autore una persona accostumata a leggere documenti
diplomatici e una penna solita a scriverne. Ma in pari
tempo vi si incontrano apprezzamenti molto inesatti su uomini
e cose e anche errori di fatto. Così per esempio nella prima lettera
il principe Ferdinando farebbe allusione al suo incontro
colla contessa di Fiandra a Ischl, nel quale luogo quella principessa
non pose mai il piede.
</p>

<p>
Nell'ultimo degli accennati documenti è detto, fra altre cose,
che nel colloquio tra Vostra Eccellenza ed il principe di Bismarck
fu discussa e regolata la quistione bulgara in un senso
favorevole al mantenimento del principe Ferdinando sul trono
di Sofia.
</p>

<p>
Pare che il principe di Bismarck desideri che oramai quest'affare
non abbia seguito ulteriore. Tuttavia si crede che continueranno
le ricerche per lo scoprimento dell'autore.„
</p>

<p>
<span class="pagenum"><a id="Page_216"></a>[216]</span>
</p>

<div class="blockquote">
<p>
<i>28 novembre.</i> — Il conte de Moüy mi rimette una
Nota del 25 corrente che contiene le proposte della
Francia circa le seterie, in previsione della stipulazione
del nuovo trattato. Egli desidera un accordo, affinchè
tra i due paesi non si innalzi la muraglia chinese delle
tariffe. Anch'io desidero un accordo; bisogna che si trovino
i termini di una transazione.
</p>

<p>
Notizie di Francia: il de Moüy crede probabile l'elezione
di Freycinet a presidente della Repubblica. Ne
sarebbe contento perchè da lui ebbe il posto di ambasciatore.
Rispondo che anch'io riterrei quella elezione
come un gran bene per la Francia, della quale lodo la
calma. Se i radicali non commetteranno degli eccessi e
avranno patriottismo, le sorti della Francia saranno
assicurate. Il de Moüy è dolente degli indugi, e spera
in una buona soluzione.
</p>

<p>
<i>29 novembre.</i> — I due governi di Berlino e di Vienna
stabilirono di accordo di comunicarmi il trattato segreto
del 1879 tra l'Austria e la Germania. Essi sono d'avviso
che nulla debba esser nascosto all'Italia. Con lettera di
Bismarck del 20 volgente e con altra di Kálnoky del 24,
i due ambasciatori sono stati incaricati di recarsi da
me, per darmi copia del trattato. Il primo a giungere
fu de Bruck; dopo venne de Solms. I due ambasciatori
fecero rilevare l'importanza dell'atto, come dimostrazione
di grande fiducia in me dei due gabinetti. Ringraziando,
dissi di meritarla.
</p>

<p>
<i>1 dicembre.</i> — Armamenti nella Tripolitania. Ho dato
a Solms due mie Note di reclami contro gl'intrighi
francesi in quella regione.
</p>

<p>
L'ambasciatore di Russia, barone di Uxkull, mi afferma
che lo Czar fu contentissimo della sua gita a Berlino;
ma non muta parere sulla questione bulgara, quantunque
oggi essa sia posta a tacere. Mi chiede se il
conte Greppi, già ambasciatore a Pietroburgo, sarebbe
tornato al suo posto. Rispondo che non vi sarebbe tornato,
ma che il suo successore era un personaggio che
gode le simpatie dello Czar.
</p>

<p>
— Il ministro di Spagna mi riparla della progettata
Conferenza pel Marocco. Gli Agenti locali si metteranno
d'accordo. Si aspetta una risposta della Francia ad una
<span class="pagenum"><a id="Page_217"></a>[217]</span>
Nota spagnuola. La Russia non ha interesse diretto, ma
è pronta a partecipare alla Conferenza se le altre Potenze
vi parteciperanno.
</p>

<p>
— Visita del conte de Moüy. Mi parla di varie cose
e anche di una «Société d'histoire diplomatique», della
quale fanno parte varii diplomatici. Chiede la mia adesione.
Avevano pregato la Regina che consentisse ad
essere inscritta fra i soci, ma poi per un articolo poco
conveniente contro l'Italia, dovettero rinunziarvi.
</p>

<p>
Fa pure qualche osservazione sulla circolare con la
quale ho ordinato che da ora innanzi si corrisponda in
lingua italiana con quelle Potenze che scriveranno nella
loro lingua. Crede che questa innovazione sia fatta per
la Francia; di che lo dissuado.
</p>

<p>
<i>12 dicembre.</i> — Visita dell'ambasciatore Solms.
</p>

<p>
Atkinoff, capo dei Cosacchi, a Parigi; non volle andare
all'Ambasciata russa. Armamenti russi; pericoli.
</p>

<p>
Il Re: Bismarck crede che il Re si occupi poco dell'esercito.
Disinganno il Solms. Il Re oggi prende parte
principale agli interessi dell'esercito ed ai nostri rapporti
internazionali.
</p>

<p>
— Viene Bavier, ministro della Svizzera. Si discorre
del trattato di commercio. Gli dico che non posso accettare
una proroga pura e semplice del trattato che
sta per scadere; mi indichi gli articoli sui quali bisogna
discutere, e son pronto a negoziare. Ho domandato al
Parlamento le facoltà per concludere e mettere in esecuzione
anche il trattato italo-svizzero. Bavier risponde
che chiederà al Consiglio Federale che indichi codesti
articoli. Mi dice che l'opinione pubblica in Svizzera è
commossa per le nostre tariffe. Ragione di più — rispondo — per
fare il trattato. Se lo volete provvisorio,
teniamoci a poche voci; se lo volete definitivo, discutiamo
e trattiamo su tutte le voci che il Consiglio Federale
crederà doverci indicare. Si conclude che il Bavier
telegraferà a Berna per l'invio dei delegati tecnici.
</p>

<p>
— Il conte Rascon viene a domandarmi se può annunziare
come conclusa la Convenzione per la cessione alla
Spagna di un terreno in Assab per deposito di carboni,
dovendo il ministro Moret parlarne in Parlamento. Rispondo
che può telegrafare a Madrid che ritengano la
Convenzione come firmata.
</p>

<p>
<span class="pagenum"><a id="Page_218"></a>[218]</span>
— Con l'ambasciatore d'Austria-Ungheria parliamo
degli armamenti russi. Notizie non allarmanti. L'Austria
ha 150 a 200 mila uomini in Gallizia, le ferrovie sono
in condizione di poter trasportare subito altre truppe
nei luoghi minacciati.
</p>

<p>
Mi lascia una Memoria circa i beni dei Borboni.
</p>

<p>
— Anche col ministro di Rumania parliamo degli
armamenti russi. Notizie di pace, ma non conviene fidarsene
troppo.
</p>

<p>
<i>16 dicembre.</i> — Photiadès-pascià, ambasciatore di Turchia,
mi dà lettura di una Nota di Said, nella quale si
parla della rettificazione della frontiera tripolina. Il
Ministro turco assicura che nulla fu innovato e che è
inesatto quanto fu scritto nel «Bulletin de la Société
de Géographie».
</p>

<p>
M'informa pure del pranzo dato dal Sultano all'ambasciatore
d'Italia, barone Blanc e alla di lui signora,
e degli onori resi loro.
</p>

<p>
<i>18 dicembre.</i> — Il conte Rascon viene ad informarmi
avere il suo ministro, Moret, scritto al rappresentante
della Spagna a Tangeri di fare un rapporto che serva
di base per la Conferenza marocchina. Rascon chiede
che sia dato lo stesso incarico al Console italiano; il
rapporto dovrebbe trattare della questione delle protezioni
e di quanto ad essa si rannoda.
</p>

<p>
Tra giorni verranno i poteri per la proroga del trattato
di commercio.
</p>

<p>
— De Moüy viene a parlarmi ancora del trattato,
chiedendomi una proroga di quello vigente. Mi rifiuto.
La proroga oggi, dopo il voto del Parlamento francese
(che autorizza l'applicazione alle merci italiane della tariffa
generale aggravata di tariffe differenziali del 100
per 100) sarebbe per l'Italia una viltà.
</p>

<p>
Voi — dissi — ci mettete un dilemma nel quale,
per un governo che sente la sua dignità, non vi può
esser scelta. Ci minacciate la guerra nel caso che non
accettiamo la proroga pura e semplice del trattato attuale.
Del resto, io non ho la facoltà di prorogare puramente
e semplicemente il trattato. La legge mi autorizza
soltanto a stipulare un trattato provvisorio.
</p>

<p>
Il de Moüy mi chiede una proroga che ci dia il tempo
<span class="pagenum"><a id="Page_219"></a>[219]</span>
per intenderci. Il governo francese, col protezionismo
che spira, stentò ad aver la legge com'è; difficilmente
potrebbe aver altro. Rispondo che non è colpa mia.
Dissi già parecchi mesi or sono che avrei accordata una
proroga durante le negoziazioni, ma senza speranza di
un nuovo trattato è impossibile. Il governo francese
mandi uno o più delegati a trattare; provatemi che volete
negoziare per raggiungere lo scopo, ed allora accorderò
la proroga. Il de Moüy osserva che il tempo
stringe e che difficilmente potremo in questo mese combinare
qualche cosa. Replico che vi è ancora tempo per
una dimostrazione di buon volere. Son pronto anche a
prorogare il trattato con un decreto reale, ma ho bisogno
che i vostri delegati siano qui e mi offrano con la
loro presenza un motivo legittimo per giustificarmi dinanzi
al Parlamento.
</p>

<p>
Il de Moüy promette di scriver subito a Parigi affinchè
mandino i delegati. Raccomando che si tenga il
segreto su quanto gli ho detto. Se i giornali parleranno,
rompo i miei impegni e non accorderò la proroga. Così
si resta intesi.
</p>

<p>
Mentre era per andarsene mi chiede se della nostra
conversazione avrebbe dovuto parlarne col Re: rispondo
negativamente.
</p>

<p>
<i>21 dicembre.</i> — Il conte Solms mi ha dato a leggere una
Nota del 15 corrente del conte di Bismarck. Il Conte
aveva fatto rimostranze a Vienna contro le dimostrazioni
clericali. Il Kálnoky faceva promessa che avrebbe invigilato
affinchè in altre occasioni i funzionarii pubblici
non vi prendano parte. Nella lettera è detto che nella
riunione di Linz il governatore, barone Weber, vi si
trovò per caso. Egli sarebbe un liberale.
</p>

<p>
Un'altra Nota si occupa dell'affare di Tripoli. Radovitz
ne avrebbe parlato col Gran Visir, il quale avrebbe
smentito che siasi pattuita alcuna convenzione con la
Francia per la rettificazione della frontiera tunisina.
Il Gran Visir avrebbe inoltre ordinato al governatore di
Tripoli di non aver contatto coi francesi.
</p>

<p>
Il Solms mi chiede in qual modo siasi fatta alla Spagna
la cessione di un terreno in Assab. Rispondo essersi
seguite le stesse forme del contratto per Fernando
Po.
</p>

<p>
<span class="pagenum"><a id="Page_220"></a>[220]</span>
Mi legge una Nota nella quale si dice che in Francia
si dà grande importanza alla marina italiana.
</p>

<p>
A Costantinopoli la Russia ha ripreso le domande
pel pagamento della indennità di guerra. La Porta avendo
obbiettato di non poter pagare per le condizioni cattive
delle sue finanze, la Russia ha risposto che il Sultano
aveva speso molti milioni per la compera dei nuovi
fucili, e che avrebbe fatto meglio a pagare i suoi debiti.
</p>

<p>
<i>24 dicembre.</i> — De Moüy viene ad informarmi del
prossimo arrivo del negoziatore francese pel nuovo trattato
di commercio, e dell'invio dei pieni poteri per la
proroga del trattato vigente.
</p>

<p>
Mi parla di un fatto avvenuto a Firenze a danno di
quel Console francese. Il pretore si sarebbe recato al
Consolato, avrebbe forzato le porte, violato gli archivi
e messo i suggelli ad alcune carte degli archivi.
</p>

<p>
Rispondo che ignoravo il fatto, e che ne avrei preso
conto.
</p>

<p>
<i>27 dicembre.</i> — Il conte Rascon viene a darmi l'avviso
ufficiale del gradimento del governo spagnuolo per
la nomina del conte Tornielli a Madrid.
</p>

<p>
<i>29 dicembre.</i> — Photiadès: Vernone, confine tripolino.
</p>

<p>
I francesi avendo proposto di delimitare il confine,
hanno agito profittando del silenzio della Porta. Il Gran
Visir, Said, diede al Vernone la dichiarazione di non
aver ricevuto alcuna proposta. La Sublime Porta non fu
mai consultata.
</p>

<p>
— Il Ministro di Olanda viene a dirmi che il suo Re
manda al Papa un ciambellano pel giubileo, e che è
incaricato di dirmi che a cotesta missione il governo
olandese non dà alcun significato politico, essendo un
atto di mera cortesia.
</p>
</div>

<p>
Sul reclamo per l'incidente di Firenze, al quale si accenna
qui innanzi, l'on. Crispi ordinò immediatamente due inchieste,
una giudiziaria, e l'altra amministrativa; quindi, prima di prendere
una decisione, interpellò due volte il Consiglio del Contenzioso
diplomatico.
</p>

<p>
Con un primo parere sull'operato del Pretore, il quale aveva,
<span class="pagenum"><a id="Page_221"></a>[221]</span>
usando la forza, portato ad esecuzione nella residenza del Console
di Francia, una sentenza del Tribunale, il Consiglio ritenne che
esso “fu corretto dal punto di vista strettamente giuridico, ma
troppo rigido, perchè, nell'applicazione della legge, non tenne
conto di quei riguardi che la legge stessa gli consentiva, e che
sarebbero stati tanto più desiderabili verso una nazione amica„.
</p>

<p>
Questo parere era fondato su l'ipotesi che alla successione del
suddito tunisino in questione fossero applicabili le norme della
Convenzione consolare in vigore tra l'Italia e la Francia; l'on.
Crispi dubitò che quella Convenzione, trattandosi della eredità
di un suddito non francese, fosse applicabile al caso, e provocò
un nuovo parere del Consiglio sulla posizione giuridica dei tunisini
in Italia, sulla validità del trattato italo-tunisino del 1868,
e, nel caso speciale, sulla ingerenza avutavi dal Console di
Francia.
</p>

<p>
Il responso del Consiglio non poteva esser dubbio: nonostante
l'occupazione francese della Tunisia, la condizione giuridica dei
tunisini in Italia non era cambiata, e il trattato del 1868 era
in pieno vigore; l'azione spiegata dal Console di Francia a Firenze
era quindi illegittima e illegale.
</p>

<p>
Sicuro di essere assistito dalla ragione, l'on. Crispi resistette
alle domande di soddisfazione del Governo francese sinchè questo
non volle riconoscere il torto del suo Console; e difese con fermezza
in tale circostanza i superstiti diritti dell'Italia in Tunisia.
</p>

<p>
La discussione diplomatica alla quale questo incidente dette
luogo, fu naturalmente giudicata in Francia con le consuete prevenzioni
contro l'on. Crispi.
</p>
</div>

<div class="chapter">
<p>
<span class="pagenum"><a id="Page_223"></a>[223]</span>
</p>

<h2><a id="capitolo_ottavo"></a><span class="smcap">Capitolo Ottavo.</span>
<br />
<span class="small">Dal “Diario„ di Crispi: Ricevimenti diplomatici
dal gennaio a tutto giugno 1888.</span></h2>

<p class="somcap">
Germania e Russia in un colloquio del principe di Bismarck. — La pubblicazione
del trattato austro-germanico del 1879. — Italia e Russia in un colloquio tra Crispi
e l'ambasciatore Uxkull. — Flourens vuole evitare l'alleanza franco-russa. — Informazioni
sulla situazione interna della Francia. — Preparativi militari in Francia. — Il
principe imperiale di Germania in Liguria. — Morte di Guglielmo I. — Le
squadre italiana e austriaca a Barcellona. — Cordialità tra Crispi e Bismarck. — Un
aspro colloquio tra il conte Bismarck e l'ambasciatore Herbette. — Morte
di Federico III. — Re Umberto esprime il desiderio di recarsi a Berlino.
</p>

<div class="blockquote">
<p>
<i>3 gennaio 1888.</i> — Il conte Rascon mi dà copia delle
lettere credenziali che lo accreditano quale ambasciatore
di Spagna presso il Re d'Italia.
</p>

<p>
<i>9 gennaio.</i> — Il conte Solms mi legge una Nota nella
quale è detto che le solite influenze vogliono dare a
credere al Sultano che l'Austria e l'Italia siano unite
per togliergli la Macedonia e la Tripolitania. Mi parla
altresì, sulla base di una lettera del console tedesco a
Tripoli, delle minaccie alla frontiera tunisina.
</p>

<p>
Il Sultano, nello scopo di rendersi amici i Principi
degli Stati balcanici, ha mandato al Re dei greci il gran
cordone.
</p>

<p>
A Pietroburgo sono lietissimi del nuovo ambasciatore
italiano Marocchetti.
</p>

<p>
Dalla Bulgaria buone notizie. Il Sultano sarebbe in
buoni rapporti col governo bulgaro.
</p>

<p>
<span class="pagenum"><a id="Page_224"></a>[224]</span>
</p>

<p>
<i>18 gennaio.</i> — Solms ha ricevuto una Nota nella quale
si parla della missione Portal.<a class="tag" id="tag21" href="#note21">[21]</a> Nulla di nuovo; le cose
ivi dette ci sono note per i rapporti recentemente ricevuti.
Il Negus non vuole che gli italiani restino negli
attuali possedimenti; nè a Massaua, nè a Sahati. I missionari
francesi si prestano come spie in favore degli
abissini.
</p>

<p>
In Costantinopoli si lavora dall'ambasciatore italiano
barone Blanc a patrocinare gl'interessi cattolici. Una
Memoria ha dovuto essere spedita da lui al Ministero
degli Affari esteri su cotesto argomento. La Francia resiste,
e l'Austria anch'essa aspira al primato. L'unico
rimedio sarebbe che il Papa inviasse un nunzio apostolico
a Costantinopoli.
</p>

<p>
La questione del Marocco è risollevata. A Tangeri vi
è eccitazione contro i francesi.
</p>

<p>
Il barone Calice, ambasciatore austriaco, ebbe una
lunga conferenza con Said sulla banda di Lobanoff nella
Bulgaria. Fu scoperto che il console russo a Burgas
aveva quarantamila lire turche, e di queste spese una
minima parte per sussidi alle chiese bulgare, e il rimanente
per la tentata e non riuscita insurrezione.
</p>

<p>
<i>19 gennaio.</i> — Conte Solms: Churchill in Russia;
l'Inghilterra non vuole la guerra contro la Russia.
</p>

<p>
In seguito ad una comunicazione ufficiale del governo
spagnuolo, la Francia è ritornata di un tratto alla
mia antica domanda che la conferenza di Madrid si limiti
alla discussione della questione delle protezioni.
Inoltre la Francia desidera un accordo preventivo con
la Spagna sulla questione Schaar-al-Abel, che non conosciamo.
Sembra quindi che la Francia voglia impedire
la discussione sulla neutralità. E poichè questa ultima
questione interessa meno la Germania che l'Inghilterra
e l'Italia, il conte Solms mi chiede di conoscere il mio
avviso circa l'esclusione del tema della neutralità dal
programma della Conferenza.
</p>

<p>
<i>27 gennaio.</i> — Il sig. Stourdza, ministro dell'istruzione
<span class="pagenum"><a id="Page_225"></a>[225]</span>
pubblica in Rumania, trovandosi a Berlino ha espresso
il desiderio di abboccarsi col Gran Cancelliere, che l'ha
invitato a Friedrichsruh il 22 corrente.
</p>

<p>
Il Principe gli ha fatto le seguenti dichiarazioni politiche:
</p>

<p>
«Io desidero il mantenimento della pace. Debbo ciò
all'Imperatore, troppo anziano per lanciarsi in una grande
impresa; lo debbo al Principe Imperiale, colpito da un
male misterioso e più malato che non si creda generalmente;
lo debbo al mio paese, che non avrebbe niente
a guadagnare da una campagna vittoriosa contro la
Russia.
</p>

<p>
In verità la Germania, le cui frontiere sono assai
bene stabilite, non ha nulla da prendere a' suoi vicini
dell'est. Qual territorio potrebbe ella annettersi? Essa
ha di già una parte sufficiente della Polonia. Cercando
nuove conquiste, l'Impero germanico si esporrebbe a
guerre senza fine con la Russia e con la Francia, la
quale non attende che una occasione per rivendicare
l'Alsazia-Lorena. In queste condizioni, i progetti bellicosi,
da qualunque parte vengano, non entrano nelle mie vedute».
</p>

<p>
Il Principe aggiunse che, d'altronde, la guerra non
potrebbe avvenire per fatto delle Potenze alleate. Nè
la Germania, nè l'Austria attaccheranno la Russia. L'aggressione
non potrebbe venire che dai russi. Ed esaminando
la questione, se la Russia possa passare all'offensiva,
disse che fino a quando l'imperatore Alessandro e
il signor de Giers domineranno la situazione, egli non
credeva che avrebbero messo il fuoco alle polveri. Però
esiste in cotesto paese un sordo malcontento, una agitazione
panslavista che potrebbe esplodere e forzare la
mano allo Czar. In vista di questa eventualità, gli alleati
debbono proseguire i loro armamenti e tenersi
pronti. Per ciò che concerne la Germania, essa è già in
istato di difesa. «Io son pronto e non temo niente. In
attesa, non posso far mia l'opinione di chi pretende che
sarebbe preferibile sin da oggi prendere l'iniziativa della
guerra, per il fatto che questa potrebbe esserci dichiarata
domani».
</p>

<p>
Parlando con un uomo di Stato rumeno, si comprende
come il principe di Bismarck abbia principalmente portata
la sua attenzione sopra le relazioni con la Russia.
<span class="pagenum"><a id="Page_226"></a>[226]</span>
Risulta dalle sue parole che se la guerra non sembra
vicina, il mantenimento della pace esige una vigilanza
continua.
</p>

<p>
<i>31 gennaio.</i> — Gli ambasciatori di Germania e d'Austria-Ungheria
vengono a parteciparmi che i loro governi
hanno riconosciuto l'opportunità di rendere pubblico il
testo del trattato segreto austro-germanico del 7 ottobre
1879, come salutare avvertimento alla Russia a non
turbare la pace. E chiedono il mio parere. Rispondo che
i governi di Germania e d'Austria-Ungheria sono i migliori
giudici in un affare che li riguarda direttamente,
e ringrazio della cortese domanda.
</p>
</div>

<p>
Il trattato fu pubblicato il 3 febbraio contemporaneamente a
Vienna (nella <i>Wiener Abendpost</i>) e a Berlino (nel <i>Reichsanzeiger</i>)
insieme a questa nota:
</p>

<p>
“I governi della monarchia austro-ungarica e della Germania,
hanno ritenuto conveniente di pubblicare il trattato di alleanza
concluso tra loro il 7 ottobre 1879 per fare cessare i dubbi che
da parti diverse si sollevavano sullo scopo assolutamente difensivo
di cotesto accordo, dubbi che sono stati variamente sfruttati. I
due governi alleati sono guidati nella loro politica dal desiderio
del mantenimento della pace e lavorano quanto è in loro affinchè
questa non sia turbata. Essi hanno la convinzione che la conoscenza
del testo del loro trattato di alleanza farà scomparire tutti
i dubbi esistenti a tale proposito, e per questo motivo si sono
risoluti a pubblicarlo„.
</p>

<p>
Questa pubblicazione dimostrò — secondo il conte Nigra — “che
la situazione era tutt'altro che rassicurante e che il principe
di Bismarck, il quale ne aveva preso l'iniziativa, non era
riuscito fino allora ad avere dalla Russia le guarentigie di pace
cui aspirava„. E l'impressione che produsse fu grande; non sui
governi, che non ignoravano l'esistenza di quel trattato — lo
Czar ne conosceva da sei mesi anche il testo — ma nella stampa
e quindi nell'opinione pubblica europea. Il <i>Times</i> scrisse che era
una grave offesa (<i>a slap in the face</i>) che le due potenze avevano
dovuto infliggere alla Russia per non essere accusate di
aver celato ciò che avrebbe potuto evitar la guerra. In Russia,
il partito della guerra non fu lieto della diffida, e uno dei più
<span class="pagenum"><a id="Page_227"></a>[227]</span>
autorevoli giornali, il <i>Novoie Wremia</i>, non potendo dire che non
desiderava la pace, disse che non la desideravano i due alleati;
un altro giornale, anch'esso importante, andò più in là, considerando
l'alleanza austro-germanica come la pietra fondamentale
dell'egemonia germanica, e la pubblicazione del trattato come un
espediente per allontanare dalle due potenze alleate la responsabilità
della guerra che avevano risoluto di fare. E concludeva
che quella pubblicazione aveva sancito la tacita alleanza tra la
Russia e la Francia.
</p>

<div class="blockquote">
<p>
<i>3 febbraio.</i> — Solms: circa le agitazioni dei partiti
nella Rumania, le notizie ricevute da Solms sono identiche
alle mie.
</p>

<p>
Una lettera fu trovata sul cadavere di Nabukoff, stata
indirizzata a costui da Ignatieff, fratello del ministro.
In essa è pur compromesso il ministro di Russia a Bukarest
(Hitrovo). In Rumania è lui, Hitrovo, che alimenta
le cospirazioni contro la Bulgaria. È con la Russia il
partito locale d'opposizione, il quale tiene pronto un
pretendente al trono, che sarebbe il principe Bibesco,
cui Hitrovo rende gli onori reali quando va alla Legazione
russa. Il Bibesco ha fatto educare i suoi figli a
Parigi.
</p>

<p>
Continuano le trattative per il canale di Suez. Il
Sultano vorrebbe anche per questa via riprendere almeno
moralmente il suo alto dominio in Egitto.
</p>

<p>
Ismail-pascià è andato a Costantinopoli allo scopo di
agire per poter ritornare in Egitto. Egli mandò dieci
cavalli inglesi al Sultano, che li rifiutò. Il Sultano è
esitante, però non vuole mettersi contro la Francia,
della quale rispetta la suscettibilità.
</p>

<p>
Il ministro Moret si trova imbarazzato per la Conferenza
relativa al Marocco. È interessato perchè sia
tenuta, anche per scopi parlamentari.
</p>

<p>
<i>5 febbraio.</i> — Visita di Bavier, ministro di Svizzera.
</p>

<p>
Trattato di commercio. Nego ogni proroga del precedente.
Siamo pronti a negoziare il nuovo e vi metteremo
tutta la buona volontà. Il Bavier dice che sarebbe
dolente di una guerra di tariffe, anche nell'interesse
morale dei due paesi. Rispondo che siamo amici della
Svizzera nostra vicina, e vogliamo continuare ad esserlo.
<span class="pagenum"><a id="Page_228"></a>[228]</span>
Faremo tutte le concessioni possibili, ma vogliamo un
trattato. Nel caso contrario, il primo marzo avremo la
tariffa generale.
</p>

<p>
— Solms: Flourens irritato per la pubblicazione del
trattato.
</p>

<p>
Pel Marocco gli Agenti di Francia e di Spagna a
Tangeri avevano combinato il programma della Conferenza.
Flourens sconfessò il suo Agente.
</p>

<p>
— Uxkull: quale l'impressione della pubblicazione
del trattato austro-germanico? Dico che essa non ha potuto
avere altro scopo che quello di togliere il dubbio sulla
sua portata. La nota che accompagna la pubblicazione
spiega che le due Potenze alleate non hanno alcuna
tendenza aggressiva, e questo deve far piacere alla Russia.
«Non ne avevamo bisogno, mi risponde. Noi conoscevamo
da sei anni addietro il trattato. E il vostro?
Voi avete fatto adesione a codesto trattato». — «Noi
non abbiamo che vedervi. L'Italia e la Russia sono lontane
l'una dall'altra, e tra loro non può esservi alcun
conflitto d'interessi». — «Benissimo. Ma allora perchè
vi siete alleati?» — «Il nostro trattato nulla ha da fare
con quello pubblicato. Del resto, anche il nostro è un
trattato difensivo». — «Ma noi non attaccheremo, e se
dovessimo fare la guerra, manderemmo altrove le nostre
truppe. Noi ci difenderemo se saremo attaccati». — «Ma
chi volete che vi attacchi? La Russia non può temere
una guerra aggressiva. È difesa dal suo clima e da' suoi
soldati. Napoleone I, che volle invadere il vostro paese,
dovette pentirsene. E se la Russia non vuole la guerra,
perchè non si accorda con l'Europa per sciogliere la questione
orientale?» — «Credete anche voi nella favola
del testamento di Pietro il Grande? Noi non vogliamo
che la libertà degli Stretti». — «E allora perchè non
proporre un accomodamento?» — «E a chi dareste Costantinopoli?» — «Si
determinerebbe». — «Noi sosteniamo
la Turchia e la sostenete anche voi». — «Non
se ne può fare a meno. Però voi l'avete assalita più
volte, e avete dichiarato che non può reggersi e deve
finire». — «Ebbene, lasciamola vivere».
</p>

<p>
<i>7 febbraio.</i> — Solms, incaricato dal principe di Bismarck,
viene a domandarmi scusa per aver egli nel suo
discorso di ieri commesso una <i>étourderie</i>, col parlare del
<span class="pagenum"><a id="Page_229"></a>[229]</span>
trattato di alleanza con l'Italia senza avermene chiesto
il permesso. Il Principe si dichiara dolentissimo di ciò.
Rispondo che dò al principe l'assoluzione papale. Del
resto, il silenzio non avrebbe giovato a nulla: tutti sanno
dell'esistenza del trattato italo-tedesco. Lo informo del
colloquio avuto il 5 corrente coll'ambasciatore di Russia.
</p>

<p>
— Il ministro della marina mi avverte che due ufficiali
francesi, sotto la veste di pittori, furono in questi
giorni alla Spezia, e che abbiamo quest'anno in Italia
molti sedicenti artisti francesi. Anche il giubileo ha facilitato
questa calata di ufficiali.
</p>

<p>
<i>10 febbraio.</i> — Ressman, Incaricato d'affari a Parigi,
mi fa sapere che il signor Flourens ha compreso la necessità
di dare un successore al signor de Moüy e fatto
analoga promessa; ma che gli sembra di non poter fare
immediatamente tale richiamo, perchè molto lo imbarazza
la scelta di un nuovo ambasciatore. Anche l'ambasciatore
Menabrea aveva insistito presso il Flourens
perchè fosse dato, sino al suo definitivo richiamo, almeno
un pronto congedo a quel diplomatico, senza aspettare
un nuovo incidente di Firenze.
</p>

<p>
Il ministro francese desidera un accordo sulla situazione
dei sudditi tunisini dimoranti in Italia, rispetto
agli Agenti del governo francese, e sull'interpretazione
del trattato italo-tunisino del 1868. Il Flourens accolse
con premura la proposta di uno scambio di note o dichiarazioni
per definire l'inviolabilità degli archivi consolari.
</p>

<p>
Alle osservazioni sul contegno di una parte dei giornali
francesi, fatte al signor Flourens e al signor Tirard,
i due ministri risposero di esservi estranei; il Tirard si
dichiarò pronto a pubblicare qualunque dichiarazione
che ci potesse convenire per ripudiare gli attacchi mossi
contro il governo italiano e il suo capo.
</p>

<p>
Sembra che gli attacchi perfidi del <i>Figaro</i> contro di
me siano inspirati dal Vaticano, del quale sarebbe portavoce
Mgr. Galimberti.
</p>

<p>
<i>11 febbraio.</i> — Solms: l'arrivo della flotta inglese della
Manica nel Mediterraneo ha suscitato i sospetti della
Francia.
</p>

<p>
<span class="pagenum"><a id="Page_230"></a>[230]</span>
Si è detto da alcuni giornali che l'imperatore di Germania
avrebbe scritto al Negus. Cotesta notizia è falsa.
</p>

<p>
La restituzione di Zeila al Sultano non si farà più.
I colleghi di Salisbury furono anche contrari che fosse
data all'Italia per timore di complicazioni con la Francia.
Said-pascià è favorevole che Zeila resti agli inglesi per
timore che vi vadano i francesi.
</p>

<p>
Prestiti russi: all'Aja, di 300 milioni col <i>Comptoir
d'escompte</i>, Banca di Parigi, Banca dei Paesi Bassi.
</p>

<p>
<i>12 febbraio.</i> — Visita dell'ambasciatore turco: mi parla
dei conflitto di Beyrouth tra cristiani e mussulmani.
</p>

<p>
Presenta una protesta per la cessione di Assab. Rispondo
che non ne prendo atto; l'acquisto nostro fu
legittimo.
</p>

<p>
— Rascon, ministro di Spagna:
</p>

<p>
Mi annunzia che sono giunti i delegati spagnuoli
per il trattato di commercio. Li vedrò domani al palazzo
Braschi.
</p>

<p>
Voci di guerra. Pessime impressioni a Madrid. La
guerra sarebbe minacciata dalla Francia. Gli spagnuoli
metterebbero un corpo di truppe dinanzi Perpignano, ed
un altro dinanzi Baiona.
</p>

<p>
<i>14 febbraio.</i> — Apprendo che il ministro Flourens ha
detto all'ambasciatore britannico a Parigi, lord Lytton,
che il trattato di alleanza tra la Germania, l'Austria e
l'Italia metteva la Francia in una situazione penosa.
Cotesto trattato forzerebbe la Francia a gettarsi nelle
braccia della Russia. Per evitar ciò Flourens ha proposto
un trattato segreto tra la Francia, l'Inghilterra e le altre
Potenze interessate al mantenimento dello <i>statu-quo</i> nel
Mediterraneo.
</p>

<p>
<i>20 febbraio.</i> — Il conte Solms è venuto ad informarmi
delle comunicazioni fatte dall'ambasciatore russo a Berlino
al Gran Cancelliere per la questione bulgara. Il
conte Schouvalow con sua lettera del 13 corrente chiedeva
al principe di Bismarck di associarsi alla Russia
allo scopo di persuadere la Turchia a voler dichiarare
la illegalità del soggiorno del principe Ferdinando in
Bulgaria. A questa lettera erano aggiunti due documenti,
uno senza data e senza firma, nel quale si spiegavano
<span class="pagenum"><a id="Page_231"></a>[231]</span>
le intenzioni del Gran Cancelliere, ed un altro del 31 dicembre
1887, firmato Giers, nel quale si spiegavano gli
scopi del gabinetto di Pietroburgo. Bismarck crede che
quella dichiarazione soddisferebbe l'amor proprio dello
Czar e che noi dovremmo adoperarci a farla ottenere.
Rispondo quello che ho già detto ad Uxkull; dubito
delle conseguenze di quella dichiarazione, le quali non
potrebbero essere benigne.
</p>

<p>
Il Solms mi parla della impressione fatta sull'animo
del Sultano dalla pubblicazione di sir Elliot. Il Sultano
sarebbe inquieto contro Kiamil pascià, Gran Visir, che
ritiene partigiano della Gran Brettagna; egli teme altresì
che si attenti alla sua vita. Si è stentato molto a
fargli riacquistare la calma.
</p>

<p>
L'affare di Damasco non suscita più i malumori della
Francia, la quale, considerata la loro poca importanza,
non pensa più ad agire.
</p>

<p>
La Francia si oppone all'intervento della Turchia alla
Conferenza pel Marocco. La Turchia non prese parte al
trattato del 1880 e non ha interesse nel territorio marocchino.
Il signor Moret, invece, sarebbe favorevole a
cotesto intervento.
</p>

<p>
<i>23 febbraio.</i> — Il signor Flourens si è lagnato con
l'ambasciatore d'Inghilterra a Parigi dell'Italia e di me,
che accusa di un contegno ostile e provocatore. Cotesta
imputazione è formulata troppo vagamente per avere un
valore. La tendenza del governo francese è di posare a
vittima. Se si esamineranno i miei atti uno ad uno, si
troverà che in ogni occasione ho spinto la condiscendenza
sino agli estremi limiti.
</p>
</div>

<p>
Sulla situazione politica della Francia l'on. Crispi ricevette
nei primi giorni di febbraio le seguenti informazioni:
</p>

<div class="blockquote">
<p>
«Il governo appare ogni giorno più debole di fronte
alle esigenze che intorno a lui si accampano. Una minoranza
audace e irresponsabile gli forza continuamente
la mano, senza che gli elementi d'ordine ancora numerosi,
nella provincia specialmente, valgano a controbilanciare
tale azione. Speculatori intelligenti e spregiudicati,
molti dei quali forestieri, che al primo pericolo
scomparirebbero, prezzolano una stampa senza convinzioni
<span class="pagenum"><a id="Page_232"></a>[232]</span>
che crea tali correnti di opinione nel pubblico, le
quali porranno il governo in balìa della piazza.
</p>

<p>
Sullo scorcio del 1887 il governo non era fortissimo,
ma resisteva. Il vecchio presidente Grévy era un elemento
pacifico e moderatore, e il Ministero abbastanza
buono, sbarazzato di persone compromettenti come il
generale Boulanger e l'ammiraglio Aube. Ma appunto
per questo era inviso alla piazza, la quale andava lagnandosi
che il presidente parteggiasse per l'opportunismo.
I radicali decisero perciò di muovergli guerra, e
profittarono della condotta scorretta del genero del presidente,
il deputato Wilson, affarista noto già da anni
nei circoli parlamentari. Lo scandalo appassionò l'opinione
pubblica, e il presidente Grévy fu costretto a dimettersi.
</p>

<p>
Nella confusione, che regnò durante i giorni della
crisi presidenziale, i radicali cambiarono parte. Spaventati
dalla possibilità di cadere da Grévy a Ferry, si provarono
a rimontare l'opinione pubblica per la rielezione
di Grévy e ad ogni modo minacciavano le barricate a
Parigi se Ferry fosse stato eletto presidente. Una forte
corrente moveva l'assemblea di Versailles a dare il voto a
Giulio Ferry, ritenuto come l'uomo di Stato più energico
e di maggior valore dei concorrenti; ma, in verità, la
Francia e Parigi stessa assistevano indifferenti alla soluzione
di quella crisi strana e improvvisa. I radicali
soli si agitavano, i parigini sopra tutti, e nell'assemblea
trovarono alleata una frazione della destra, la quale,
odiando la repubblica, la desidera debole e perfino comunarda,
per potersene sbarazzare più presto.
</p>

<p>
Mentre il Congresso sedeva a Versailles, tutte le
misure erano state prese dalla maggioranza radicale del
Consiglio municipale per proclamare un governo provvisorio
nel caso che il signor Ferry avesse riunito sul
suo nome la maggioranza dei voti. I consiglieri municipali
si erano dichiarati in seduta permanente e avevano
chiamato all'<i>Hôtel de ville</i> parecchi delegati del Comitato
rivoluzionario centrale, per poter disporre, occorrendo,
del loro concorso. Avevano anche cercato di ottenere
dal prefetto della Senna le chiavi delle porte che chiudevano
i corridoi sotterranei per i quali l'<i>Hôtel de ville</i>
era messo in comunicazione con altri edifici, specialmente
con le caserme «Lobau» e «Napoleone». Il prefetto della
<span class="pagenum"><a id="Page_233"></a>[233]</span>
Senna avendo rifiutato di consentire alla predetta domanda,
i consiglieri municipali avevano sbarrato il passaggio
con una catena di ferro per impedire che per
quella via si potesse penetrare nell'<i>Hôtel de ville</i>.
</p>

<p>
Le minaccie dei radicali portarono frutto: la maggioranza,
sempre timida, se ne commosse, e credendo
prossimo un gran pericolo abbandonò il Ferry ed elesse
il signor Sadi-Carnot, senza partito e senza amici.
</p>

<p>
Tutti ormai sanno che, se fosse stato eletto Ferry,
qualche migliaio di arruffoni sarebbe sceso da Montmartre
e da Belleville. Il governatore militare di Parigi,
generale Saussier, che aveva accresciuto il presidio della
capitale e di Versailles e prese misure energiche, era
preparato agli eventi, e sarebbe stato gran ventura lo
sbarazzarsi in una volta di una caterva di <i>souteneurs</i>,
ladri e assassini che insozzano la capitale, e di sottrarre
il governo alla tirannia dell'estrema sinistra che lo paralizza.
</p>

<p>
La crisi presidenziale si mutò in crisi ministeriale,
che finì con la formazione di un gabinetto senza forza.
A dare un saggio delle difficoltà che si dovettero superare
per comporre il gabinetto, basti ricordare in qual
modo divenne ministro il generale Logerot. Quel portafoglio,
offerto a molti che lo rifiutarono, era rimasto
vacante, quando il presidente del Consiglio, Tirard, si
presentò all'Eliseo per annunziare la composizione del
suo Ministero. Il Tirard, riferiti i passi inutilmente fatti
per trovare un ministro della guerra, opinava per l'annunzio
della composizione ministeriale senza il titolare
del Ministero della guerra; ma la proposta non garbò
al signor Carnot. Cercando come uscire d'imbarazzo, il
Presidente si sovvenne di avere udito presso Digione,
dove possiede una terra, ma non ricordava da chi, forse
da un guarda-caccia o da un giardiniere, che il generale
comandante della guarnigione era un brav'uomo. Non
ne sapeva il nome. Un ufficiale d'ordinanza, interrogato,
rispose che il corpo d'armata di Digione era l'ottavo, e
che il suo comandante si chiamava Logerot. Il signor
Tirard ebbe ordine di telegrafargli subito per proporgli
il portafoglio della guerra. Logerot rispose: «Arriverò
domani ore 9 ant.». Queste parole furono interpretate
come un consenso, e il <i>Journal officiel</i> si affrettò a dar
l'annunzio del nuovo Ministero, compreso Logerot alla
<span class="pagenum"><a id="Page_234"></a>[234]</span>
guerra. Quando questi arrivò alle 9 per scusarsi, la cosa
era fatta, e lo persuasero a star tranquillo per non mettere
il governo in imbarazzo e, peggio, in ridicolo.
</p>

<p>
Questo gabinetto ebbe così poca vitalità sin da principio
che, appena insediato, non essendo ancora discusso
il bilancio per il 1888, la Camera non volle accordargli
che tre dodicesimi provvisori, ed i profeti di crisi ministeriali
ne proclamano la fine ad ogni episodio parlamentare.
</p>

<p>
Ma se esso pare debole all'interno, dimostra qualche
energia all'estero, resistendo alle seduzioni russe. Da
molto tempo la Russia semina in Francia, e se ne vedono
già i frutti. Granduchi e granduchesse vengono,
vanno, cercando simpatie nella grande società. Letterati
francesi più o meno convinti, e probabilmente ben
pagati, traducono le novelle e i romanzi russi, pieni
d'ingenuità grossolane e barbare, come di nomi strani
che li rendono originali. Il giornalismo chiama la Russia
«la nation sœur». Il popolo francese si abitua così
a considerare la Russia come un'alleata; non sono mancate
neppure manifestazioni di militari, certi passi del
generale Boulanger, un discorso del generale Saussier,
molti discorsi dell'addetto militare russo. Ma il governo
sembra sinora non esser vinto da questa corrente,
forse perchè sa di potervisi abbandonare quando
vorrà, e malgrado che l'ambasciatore di Russia, barone
di Mohrenheim, non tralasci occasione per accarezzare
la Repubblica.
</p>

<p>
In una delle ultime crisi ministeriali pareva che il
solo Floquet potesse formare un gabinetto, ma la sua
candidatura venne scartata per non dispiacere allo Czar
che ricordava il grido di «Vive la Pologne, monsieur»,
lanciato dal Floquet nel 1867 allo czar Alessandro. Un
anno fa il Floquet era studiosamente evitato da tutti i
russi. Un giorno il barone di Mohrenheim trovandosi
in visita dalla marchesa Menabrea, era seduto presso alla
signora Floquet, e senza conoscerla conversò con essa,
trovandola amabile e spiritosa. Quando essa uscì dal salone,
il barone domandò chi fosse, e, saputolo, scattò
come una molla, esclamando un «bigre» che stupì tutti
i presenti, ai quali non dissimulò il suo dispiacere. Pochi
mesi son passati, e due o tre giorni sono il signor di
Mohrenheim si è fatto presentare dal ministro degli
<span class="pagenum"><a id="Page_235"></a>[235]</span>
esteri, in un ricevimento del ministro del commercio, al
presidente della Camera, signor Floquet.
</p>

<p>
Per l'appunto un gabinetto Floquet si disegna all'orizzonte
in caso di crisi, e questo passo dell'ambasciatore
russo sembra diretto a far comprendere che la
Russia è disposta ad assolvere il signor Floquet per
amore della Repubblica.»
</p>
</div>

<p>
Il 21 gennaio l'agenzia telegrafica Reuter comunicava che
una grande attività era notata nell'arsenale di Tolone. Si preparava
una squadra di corazzate e d'incrociatori, e si facevano
esperimenti di mobilitazione. Le maestranze dell'arsenale lavoravano
oltre il consueto. Il <i>Petit Journal</i>, il più diffuso foglio della
Francia, spiegava quell'insolita attività con l'irritazione prodotta
dall'incidente di Firenze.
</p>

<p>
In febbraio e in marzo a Modane erano giunti un vagone di
dinamite e grande quantità di munizioni; i forti di Esseillon,
Braman, Sassey e Replaton erano stati rinforzati di mille uomini
di fanteria, artiglieria e genio.
</p>

<p>
Il primo febbraio l'ambasciatore Menabrea telegrafava:
</p>

<div class="blockquote">
<p>
«Debbo prevenire V. E. che qui all'Ambasciata di
Germania si è molto preoccupati della mobilitazione e
concentramento Mediterraneo della maggior parte della
flotta francese. Il Prefetto Marittimo di Tolone ha ricevuto
l'ordine di allestire la squadra d'evoluzione e
quella di riserva, in tutto quattordici corazzate che debbono
essere pronte in pochi giorni. Inoltre debbono poter
entrare in servizio entro due o tre settimane, altre otto
corazzate. Nella Manica non resterebbero che quattro o
cinque corazzate, oltre qualche guarda-coste non destinate
all'alto mare. Sarebbe utile conoscere che cosa pensino
di questo concentramento l'Inghilterra e la Germania.»
</p>
</div>

<p>
Pochi giorni dopo era annunziato l'arrivo nel Mediterraneo
della squadra inglese della Manica.
</p>

<p class="pad2">
Nel campo finanziario le ostilità della Francia erano principiate
mentre si negoziava per la rinnovazione del trattato di commercio.
Tutti i titoli italiani furono artificiosamente deprezzati da
<span class="pagenum"><a id="Page_236"></a>[236]</span>
un'acerba campagna della stampa, a cominciare dal Consolidato,
che i giornali, nei bollettini della borsa, indicavano col dispregiativo
di “macaroni„; il piccolo risparmio francese, che lo prediligeva
e ne possedeva grandi quantità, fu consigliato a disfarsene.
</p>

<p>
La finanza germanica, per i buoni uffici del principe di Bismarck,
fece quanto potè per attenuare i danni di questa guerra,
e opporre una diga alla discesa dei corsi della rendita italiana,
sia acquistandone sul mercato di Parigi, sia scontando gli effetti
cambiari del nostro commercio e mostrandoci quella fiducia che
la Francia ci negava.
</p>

<p class="pad2">
Nella tornata del 5 marzo della Camera dei Deputati, l'on. Sonnino
propose con elevate parole l'invio di un telegramma di
auguri al Principe Imperiale di Germania, venuto a chiedere
salute al mite clima della nostra Liguria. L'accoglienza che la
Camera fece a quella proposta, appoggiata calorosamente dall'on.
Crispi, fece la migliore impressione. Il principe di Bismarck
ringraziò l'assemblea italiana della “nobile manifestazione„, la
quale provava che l'amicizia dei due paesi, oltre che sulla identità
dei loro interessi, era fondata sulla base solida e durevole
dell'aspirazione comune al mantenimento della pace.
</p>

<p>
Ma il soggiorno in Liguria di Federico Guglielmo ebbe breve
durata. Il 7 marzo l'ambasciatore germanico comunicava a Crispi
questo telegramma del principe di Bismarck:
</p>

<div class="blockquote">
<p>
«Je prie Votre Excellence de communiquer confidentiellement
à Monsieur Crispi que depuis quelques jours
l'état de santé de S. M. l'Empereur est devenu inquietant.
Sa Majesté n'a pas pu recevoir des communications
et malheureusement pas non plus celle de l'imposante
manifestation au Parlament Italien. J'avais l'intention
de prendre des ordres de Sa Majesté qui m'auraient
autorisé à une reponse destinée à Sa Majesté le Roi
Humbert. L'état de l'Empereur ne le permet pas. Nous
sommes depuis ce matin très-alarmés.
</p>

<p class="indr">
<span class="smcap">Bismarck.</span>»
</p>
</div>

<p>
Dopo due giorni l'imperatore Guglielmo I moriva e il Gran
Cancelliere rispondeva nei seguenti termini alle condoglianze di
Crispi:
</p>

<p>
<span class="pagenum"><a id="Page_237"></a>[237]</span>
</p>

<div class="blockquote">
<p>
«Le télégramme que Votre Excellence vient de m'adresser
prouve qu'elle comprend la profonde douleur dans
laquelle m'a plongé la mort du Souverain que j'ai eu le
bonheur de servir jusqu'à la dernière heure de sa vie.
</p>

<p>
Je remercie Votre Excellence de ce témoignage de sympathie.
Il m'a apporté une grande consolation en ce
moment d'épreuves et m'a profondément touché. C'est
dans la certitude de voir notre deuil partagé par tous
les hommes de bien dans ce monde, qu'avec l'aide de
Dieu je puise la force dont j'ai besoin pour remplir la
tâche qui m'incombe.
</p>

<p class="indr">
Von <span class="smcap">Bismarck.</span>»
</p>
</div>

<p>
Federico III dovette partire subito per recarsi ad assumere
l'Impero e a rendere al Padre gli estremi onori. Re Umberto volle
fare personalmente al suo augusto amico gli augurii in terra
italiana, e giunse alla stazione di Sampierdarena mentre dalla
riviera di ponente vi giungeva il convoglio germanico. In quella
piovosa e fredda mattina del 10 marzo l'incontro dei due Sovrani
fu molto triste. L'Imperatore chiuso nella sua vettura,
ricevette commosso il Re e Crispi. Non poteva parlare: ascoltava
e dava risposta scritta sui fogli del suo taccuino. A Crispi
porse un foglietto sul quale erano queste parole: “J'ai été bien
touché des paroles prononcées dans les deux Chambres„.
</p>

<div class="figcenter"><a id="f237"></a>
  <img src="images/237.jpg" width="500" height="192" alt="Nota manoscritta." />
<p class="caption">Nota manoscritta.</p>
</div>

<p>
È ignorato che durante il soggiorno di Federico Guglielmo in
Liguria gli anarchici avevano deciso un attentato contro di lui.
Un rapporto su questo argomento dava le seguenti notizie:
</p>

<p>
<span class="pagenum"><a id="Page_238"></a>[238]</span>
“Nei conciliaboli già segnalati era stato dapprima deciso che
l'assassinio del Principe imperiale sarebbe stato tentato per mezzo
di bombe cariche di dinamite, in occasione del viaggio a San Remo
di S. M. il Re d'Italia, che sarebbe stato ucciso insieme al Principe.
Il Re non avendo fatto quel viaggio, l'esecuzione del delitto
è stata aggiornata.
</p>

<p>
Una nuova riunione ha avuto luogo recentemente a Nizza, e
in essa si sarebbe deciso che l'esecuzione del Principe imperiale
solo avesse luogo in quella stessa settimana. L'individuo incaricato
del delitto sarebbe un certo G. A., garzone di cucina a
Mentone.
</p>

<p>
Gli anarchici sanno benissimo che il successo dell'attentato non
potrebbe avere nessuna conseguenza politica favorevole alla loro
causa; essi vogliono solamente affermare pubblicamente la potenza
del loro partito con un gran fatto.„
</p>

<p>
Dal <i>Diario</i>:
</p>

<div class="blockquote">
<p>
<i>27 marzo.</i> — Il conte Solms mi annunzia che Moret
ha ritirato l'invito mandato alla Porta per intervenire
alla Conferenza sul Marocco. Chiede il mio parere, ed
io gli dichiaro di esser contrario e di essermi manifestato
in tal senso col conte Rascon. Ho telegrafato a Londra
per conoscere l'opinione di lord Salisbury. Il Solms mi
previene che l'Austria ha risposto che avrebbe seguìto
il parere delle Potenze mediterranee.
</p>

<p>
<i>27 marzo.</i> — In seguito ad una lettera particolare
dell'ambasciatore d'Italia a Madrid, conte Tornielli, nella
quale si partecipava la speranza del ministro Moret che
l'Italia volesse fare una dimostrazione di simpatia alla
Spagna, inaugurandosi nel prossimo maggio dalla Regina
Reggente l'Esposizione di Barcellona, telegrafo al conte
Nigra, a Vienna:
</p>

<p>
«Mi risulta che il governo spagnuolo vedrebbe con
viva soddisfazione che la nostra squadra, sotto il comando
del duca di Genova, si trovasse a Barcellona alla
metà del mese di maggio, cioè per l'arrivo colà della
Regina Reggente. Questa dimostrazione di simpatia, la
quale gioverebbe a rafforzare il principio monarchico in
Ispagna in un momento in cui la Francia cerca d'indebolirlo,
<span class="pagenum"><a id="Page_239"></a>[239]</span>
e ad affermare l'intesa dei due paesi, potrebbe
acquistare una significazione politica d'importanza anche
maggiore se la squadra austro-ungarica si unisse alla
nostra. Parmi che cotesto governo non possa non essere
favorevole a tale progetto. Voglia parlarne a Kálnoky
e telegrafarmi se l'idea è da lui bene accolta.»
</p>

<p>
<i>29 marzo.</i> — Risposta di Nigra:
</p>

<p>
«Kálnoky mi dice che divide il parere di V. E. circa
la convenienza dell'invio delle squadre a Barcellona durante
il soggiorno colà della Regina Reggente, ma che
deve informarne l'Imperatore e prendere i suoi ordini.
Egli si riserva di far conoscere la decisione di S. M.
a V. E.»
</p>

<p>
<i>(?) aprile.</i> — L'ambasciatore d'Austria-Ungheria mi comunica
il seguente telegramma di Kálnoky:
</p>

<p>
«Vogliate dire a S. E. il signor presidente del Consiglio
che noi ci associamo con grande soddisfazione al
progetto di riunire le squadre dei due Stati per salutare
S. M. la Regina Reggente di Spagna a Barcellona, e che
diamo un gran valore all'incontro e alla riunione delle
squadre che mostreranno così unite le due bandiere
delle due Potenze alleate. S. M. l'Imperatore e Re ha
consentito col più grande piacere a questa idea e ha già
dato gli ordini necessari al Comando della marina.»
</p>

<p>
<i>6 maggio.</i> — Avendo proposto al conte Kálnoky che
le squadre italiane e austro-ungarica giungessero a Barcellona
simultaneamente a quella inglese, l'ambasciatore
Nigra mi comunica che la squadra imperiale è partita
ieri per Barcellona, dove arriverà l'11 maggio. Le due
squadre potrebbero partire insieme da Barcellona.
</p>

<p>
<i>30 marzo.</i> — Ambasciatore di Spagna: gli dico di non
opporsi all'intervento della Turchia alla Conferenza sul
Marocco. La Spagna avendo fatto l'invito, non può ritirarlo.
</p>

<p>
<i>1.º aprile.</i> — Telegrafo al principe di Bismarck: «Prego
V. A. di gradire nel giorno anniversario della sua nascita
i miei voti più sinceri. Confrontando la Germania
di oggi, ch'è in gran parte opera vostra, con la Germania
<span class="pagenum"><a id="Page_240"></a>[240]</span>
del 1815 che vi vide nascere, ammiro la grandezza
del vostro genio e la potenza della vostra volontà; sono
orgoglioso dei buoni rapporti che intercedono tra noi e
mi conforta che il mio paese proceda di conserva nella
storia della nostra epoca con quello di cui V. A. con
mano sicura e ferma guida i destini».
</p>

<p>
— Il conte di Launay mi telegrafa di essersi recato
a far visita al Gran Cancelliere. «Egli mi ha detto — così
il Launay — di essere stato commosso del telegramma
grazioso in ogni modo che in occasione del suo
giorno natalizio gli ha indirizzato V. E. Il Principe non
potrebbe essere più soddisfatto dell'amicizia che regna
tra i due governi. Una perfetta intesa è tanto più necessaria
dinanzi all'avvenire incerto. Nessuno può
prevedere ciò che avverrà in Francia, dove i partiti
estremi prevalgono sugli elementi moderati. Noi non
attaccheremo perchè non vogliamo rappresentare la parte
di provocatori. Il vostro governo evita saggiamente tutto
ciò che possa aver l'aria di una provocazione. Ma se
malgrado questa attitudine, la guerra dovesse scoppiare,
noi siamo in condizione di affrontare la sorte con successo.
Ho approfittato di questa occasione per ringraziare
il Cancelliere dell'appoggio che continua a darci
per impedire il deprezzamento della nostra rendita. S. A.
mi ha risposto che faceva questo di gran cuore. Sono
questi i servizi che si debbono rendere gli amici».
</p>

<p>
<i>3 aprile.</i> — Solms mi dà lettura di una Nota colla
quale si risponde ad un mio telegramma diretto ad ottenere
che il principe di Bismarck volesse persuadere Salisbury
a permettere alle nostre truppe di Massaua, che
soffrono per il gran caldo in quel porto del Mar Rosso,
di passare l'estate in Egitto. Il governo inglese ci ha,
invece, offerto l'isola di Cipro, ed ho risposto che tanto
valeva ritirare le truppe in Italia.
</p>

<p>
<i>4 aprile.</i> — Il conte Rascon viene a parlarmi dell'intervento
turco nell'affare del Marocco. Il Marocco rifiuta
tale intervento.
</p>

<p>
<i>13 aprile.</i> — Solms mi dà notizia di una Nota di Radowitz
da Costantinopoli, secondo la quale i francesi
avrebbero dato a credere al Sultano che noi abbiamo
<span class="pagenum"><a id="Page_241"></a>[241]</span>
mandato da Massaua ottomila soldati a Suez, con animo
di occupare l'Egitto.
</p>

<p>
La sera del 10 Radowitz ha pranzato a Yldiz-Kiosque.
Poco avanti il pranzo, il Gran Visir gli ha comunicato
la notizia ricevuta dall'Ambasciata di Francia relativa
all'invio delle nostre truppe a Suez, soggiungendo confidenzialmente
che il conte di Montebello aveva offerto
alla Turchia tutto l'appoggio della Francia per quelle
misure che giudicasse necessario prendere in vista di
un tal fatto. Era cotesta una maniera di spingere la
Porta a una decisione irriflessiva. Il Gran Visir dubitava
egli stesso dell'esattezza di tale notizia; ma non
poteva non esserne preoccupato. Il Sultano pareva allarmatissimo,
e durante il pranzo ha parlato continuamente
con l'Ambasciatore di Germania. Radowitz non
ha mancato di fargli osservare che la notizia, venendo
da fonte che non offre garanzie d'imparzialità, non poteva
essere accettata senza controllo, e che prima di
emettere un giudizio qualunque bisognava assicurarsi
della sua esattezza; in ogni caso la sua opinione personale
era che la politica italiana escludeva qualsiasi attentato
all'integrità dell'Impero Ottomano e ai diritti
del Sultano. Coteste parole hanno contribuito a calmare
lo spirito di Sua Maestà.
</p>

<p>
<i>15 aprile.</i> — Photiadès-pascià m'informa di essere
stato interpellato da Costantinopoli circa l'invio a Suez
di ottomila soldati nostri sotto il comando del generale
Saletta. Egli avrebbe smentito la notizia soggiungendo
che si tratta del ritorno delle truppe da Massaua. L'insinuazione
sarebbe stata fatta dal vice-console francese
a Massaua.
</p>

<p>
<i>3 giugno.</i> — Il conte Solms m'informa di un colloquio
tra il conte di Bismarck e l'ambasciatore di Francia
a Berlino, signor Herbette. Rispondendo alla domanda
che la Germania concorra alla sola esposizione di belle
arti del 1889, il Conte si sarebbe rifiutato con parole
assai vive. Egli avrebbe detto che il governo francese
sarebbe impotente a tutelare l'ospitalità dovuta ai tedeschi.
Se i francesi li oltraggiassero e maltrattassero le
loro opere d'arte, il governo francese si troverebbe in
una posizione difficile, e siccome la Germania vuole conservare
<span class="pagenum"><a id="Page_242"></a>[242]</span>
lo stato di pace tra le due nazioni, è meglio evitare
ogni occasione di dissidio. Dopo i casi di Belfort,
i tedeschi non sono punto sicuri in Francia e fanno
male ad andarvi; si troverebbero più sicuri ed incontrerebbero
minori pericoli nel fondo dell'Africa.
</p>

<p>
Herbette restò scosso da coteste parole ed esclamò:
«C'est que vous êtes les vainqueurs et nous les vaincus.»
</p>

<p>
Il Bismarck rispose che vi erano state altre guerre
tra i due paesi, e qualche volta furono vinti i tedeschi;
ma non avvenne mai quello che è avvenuto dopo il 1870,
cioè che gli spiriti in Francia fossero rimasti così inquieti
e molesti da rendere difficili le relazioni che sono
necessarie tra popoli civili.
</p>

<p>
L'Herbette osservò che in Francia vi sono trentamila
tedeschi che vi fanno affari.
</p>

<p>
— Ve n'erano più di trecento mila prima del 1870, — replicò
il Bismarck, — e tutta cotesta massa di nostri concittadini
dovette ritirarsi. Desidererei che tra la Francia
e la Germania vi fosse una muraglia chinese e nessuna
ragione di rapporti e di dissidi.
</p>

<p>
Herbette espresse l'avviso che francesi e tedeschi
avvicinandosi e frequentandosi, finirebbero per conoscersi
e stimarsi. Così solo potrebbero cessare i rancori.
Ma il conte di Bismarck non nutre la stessa speranza.
</p>

<p>
Così il colloquio terminò.
</p>

<p>
Il Solms torna a parlarmi della favola che le flotte
unite di Italia, Austria e Inghilterra sarebbero andate
a Costantinopoli per fare una dimostrazione. Il Radowitz
assicura che la notizia a Costantinopoli sia stata
mandata da Photiadès-pascià. Costui sarebbe l'organo,
volontario o involontario, delle due legazioni di Francia
e di Russia presso il Quirinale. Gérard e Paparigopoulo
sarebbero l'anima di cotesto intrigo.
</p>

<p>
<i>15 giugno.</i> — Il re Umberto riceve il seguente telegramma:
</p>

<p>
«Accablé de douleur je fais part de la mort de mon
père bien aimé Empereur et Roi Frédéric III. Il s'est
éteint doucement ce matin à onze heures et quart.
</p>

<p class="indr">
<span class="smcap">Guillaume.</span>»
</p>

<p>
<span class="pagenum"><a id="Page_243"></a>[243]</span>
— Ricevo dal Re questo telegramma:
</p>

<p>
«La morte dell'Imperatore di Germania mi impone il
doloroso obbligo di richiamare la di Lei attenzione sui
provvedimenti che si debbono prendere per questo triste
avvenimento.
</p>

<p>
Ella avrà notato che in varj giornali e ad epoche
diverse si è accennato alla probabilità della mia gita a
Berlino per porgere ancora una prova di amicizia all'Augusto
infermo.
</p>

<p>
Ciò che io non avrei creduto opportuno vivente l'Imperatore,
diverrà invece conveniente ed utile dopo la
sua morte?
</p>

<p>
Certo risponderebbe ai sentimenti del mio cuore e
forse al delicato sentire del Popolo Italiano, che io rendessi
questo estremo onore a chi fu per lunghi anni il
migliore amico mio e dell'Italia.
</p>

<p>
Ma poichè il sentimento non dev'essere la sola e
precipua guida delle decisioni di Stato, è dovere nostro
di ponderare se le considerazioni politiche conducono
alla stessa risoluzione.
</p>

<p>
Non nascondo che non mi sentirei molto propenso
a far il primo la visita al nuovo Imperatore, che è più
giovane di me e che non ha ancora avuto occasione di
compiere atti dai quali tragga speciale autorità.
</p>

<p>
D'altra parte, però, non mi rifiuterei al sacrifizio di
un viaggio a Berlino, se con questo avessimo la certezza
di raggiungere lo scopo di rendere saldi ed intimi
i nostri rapporti anche col nuovo Imperatore e di dargli
nel tempo stesso occasione di ricambiarci la visita in
Roma nell'epoca che Ella preventivamente stabilirà col
P.<sup>pe</sup> di Bismarck.
</p>

<p>
Questo scopo è di fronte alle Potenze Europee pienamente
coperto dalla nota mia amicizia con Federico
Guglielmo e dalla mia intimità colla sua famiglia.
</p>

<p>
La prego di considerare tutto ciò e di telegrafarmi
se Ella crede necessario il mio viaggio nell'interesse
del Paese; ed in caso affermativo, se Ella pensi di poter
stabilire preventivi accordi col principe di Bismarck.
</p>

<p>
In qualunque ipotesi Le sarò grato se vorrà sollecitamente
telegrafarmi le sue proposte.
</p>

<p>
Ho telegrafato direttamente all'Imperatore di Germania
le mie condoglianze.
</p>

<p>
<span class="pagenum"><a id="Page_244"></a>[244]</span>
La prego, malgrado ciò, di volere esprimere in nome
mio i sentimenti di rammarico all'ambasciatore conte
Solms.
</p>

<p>
Le stringo la mano
</p>

<p class="indr">
Aff.<sup>mo</sup>
<br />
<span class="smcap">Umberto</span>».
</p>

<p>
— Mia risposta al Re:
</p>

<p>
«Il consiglio dei ministri esprime la sua ammirazione
per lo slancio generoso del cuore di V. M. Il Consiglio
però fu unanime nell'avviso che politicamente non convenga
che il Re d'Italia vada a Berlino, sopratutto perchè
i funerali dell'imperatore Federico, per espressa volontà
del defunto, saranno fatti in forma privata, senza
l'intervento di principi esteri o di missioni speciali.
</p>

<p>
Una visita a Berlino sarà argomento da trattarsi a
tempo debito e quando le convenienze delle due Corti
e dei due paesi permetteranno».
</p>

<p>
— Telegrafo al principe di Bismarck:
</p>

<p>
«Le malheur qui frappe votre pays plonge aussi l'Italie
dans le deuil.
</p>

<p>
Quoique prévue et redoutée depuis long temps, cette
fin tragiquement simple et grandiose est un coup cruel
pour nos souverains qui perdent un ami éprouvé, pour
la nation italienne qui voyait en Frédéric III la personnification
sympathique et vénérée de la glorieuse nation
allemande, sa fidèle alliée. Le Gouvernement du Roi
transmet, par mon entremise, à Votre Altesse et au
Gouvernement Impérial et Royal les expressions d'une
douleur profonde et les vœux les plus ardents pour la
prospérité du nouveau Règne. Je prie Votre Altesse de
recevoir personnellement l'assurance de la part très-sincère
et très-large qui je prends à sa douleur. Il faut
toute la force d'âme dont Votre Altesse a donné tant
de preuves pour supporter avec fermeté des pertes si
rapprochées et si douleureuses.»
</p>

<p>
<i>16 giugno.</i> — Ricevo questa risposta:
</p>

<p>
«En ces temps de douleureuses épreuves que traverse
l'Allemagne, les paroles si sympathiques que Votre
Excellence vient de me transmettre et que j'ai fait connaitre
<span class="pagenum"><a id="Page_245"></a>[245]</span>
aux membres du gouvernement Impérial, ont apporté
des consolations qui nous aident à supporter les
grandes douleurs qui depuis trois mois se sont appesanti
sur l'Allemagne. Les sentiments du noble peuple
italien qui se confondent en ce moment avec les nôtres
dans le mêmes regrets et les mêmes espérances, trouveront
un écho reconnaissant dans tous les cœurs allemandes;
les condoléances que votre Excellence m'adresse
personnellement m'ont profondément touché. Elle voudra
bien ne pas en douter et croire à la sincérité de ma
gratitude et de mon affection.
</p>

<p class="indr">
<span class="smcap">De Bismarck.</span>»
</p>

<p>
— Visita di Solms: Ringraziamenti per le parole
pronunziate alla Camera e al Senato per la morte dell'Imperatore
Federico. Il Solms fa gli elogi del nuovo
Imperatore.
</p>

<p>
In conseguenza della rottura di relazioni dell'Italia
col Sultano di Zanzibar, il conte di Bismarck ha sospeso
l'invio a quel Sultano della decorazione decretatagli.
Aspetterà l'accordo.
</p>

<p>
<i>17 giugno.</i> — L'ambasciatore Rascon mi partecipa la
costituzione del nuovo ministero spagnuolo. Moret ha
il portafoglio dell'interno, e il marchese de la Vega
quello dell'estero. Il gabinetto ha un colore più democratico.
</p>

<p>
<i>24 giugno.</i> — Visita di de Moüy: mi parla delle tasse
a Massaua, e gli rispondo sostenendo il nostro diritto,
non vigendo più colà le Capitolazioni pel fatto della nostra
conquista. Sostenni questa tesi col Gérard l'estate
scorsa, a proposito del giudizio contro un greco.
</p>
</div>
</div>

<div class="chapter">
<p>
<span class="pagenum"><a id="Page_247"></a>[247]</span>
</p>

<h2><a id="capitolo_nono"></a><span class="smcap">Capitolo Nono.</span>
<br />
<span class="small">Un altro incidente franco-italiano.</span></h2>

<p class="somcap">
La questione con la Francia per le tasse di Massaua: tre Note diplomatiche
di Crispi sui diritti dell'Italia e sulle vessazioni francesi. — Le Potenze danno
causa vinta all'Italia. — Dal <i>Diario</i> di Crispi: Spagna e Vaticano. — Un allarme
del re Luigi di Portogallo pel viaggio dei Sovrani italiani in Romagna. — Seconda
visita di Crispi al principe di Bismarck. — Il Gran Cancelliere austriaco
incontra Crispi a Eger.
</p>

<p>
La questione accennata dal de Moüy e sollevata poi dal governo
francese per l'applicazione a Massaua delle tasse municipali
a tutti i suoi abitanti, italiani e stranieri, offrì un'altra
prova della tendenza della Francia a cercare pretesti di litigi
coll'Italia.
</p>

<p>
Crispi fu accusato di essere un provocatore, di obbedire così
agendo alla volontà del principe di Bismarck che voleva la
guerra, di dare alla triplice alleanza un atteggiamento inquietante.
Per molti anni la stampa francese e quella parte della
stampa italiana che le faceva eco, hanno ricamato su cotesto
tema, e si continua ancora in pubblicazioni recentissime a dipingere
un Crispi di maniera, arrogante, dalle passioni autoritarie,
precipitoso nei giudizi<a class="tag" id="tag22" href="#note22">[22]</a>.
</p>

<p>
Quanta giustizia contenessero tali accuse, può rilevarsi dall'incidente
per le tasse di Massaua.
</p>

<p>
Il fatto che vi dette occasione e gli argomenti messi in campo
<span class="pagenum"><a id="Page_248"></a>[248]</span>
dal ministro Goblet, succeduto al Flourens, per contrastare l'esercizio
della sovranità dell'Italia su quella terra già bagnata
da tanto sangue italiano, si desumono dai documenti che riferiamo.
</p>

<p>
In tre Note, due del 25 e una del 31 luglio, dirette agli ambasciatori
per essere comunicate alle Cancellerie delle grandi
Potenze, Crispi combatteva le obiezioni francesi. Le riassumiamo:
</p>

<div class="blockquote">
<p>
«Il generale comandante superiore a Massaua, per
sopperire in parte alle spese d'igiene, illuminazione, ecc.,
ha imposto il 30 maggio scorso, a tutti i proprietari di
immobili e a tutti i commercianti della città, nazionali
e stranieri, una tassa variante da 2 a 7 lire al mese.
Un'altra ordinanza, data con lo stesso scopo il 1 giugno,
ha sottoposto ad una tassa di patente le rivendite di
bibite, di commestibili, ecc. Ventitrè commercianti, tra
i quali, oltre due francesi, uno svizzero e venti greci
che nell'assenza di un console della loro nazione godono
della protezione del vice-console di Francia, solo Agente
straniero che vi sia a Massaua (tale è lo stato delle
cose da noi trovato al momento della nostra occupazione),
hanno rifiutato di pagare.
</p>

<p>
Il governo francese sostiene i loro reclami e ci contesta
il diritto d'imporre tasse sui suoi nazionali e protetti,
invocando le capitolazioni <i>esistenti a Massaua</i>.
</p>

<p>
Data e non concessa l'ipotesi dei nostri avversari,
che a Massaua vigano le capitolazioni, saremmo obbligati
a non sottoporre ad una tassa, di natura municipale, i
soggetti e i protetti stranieri senza il consenso dei loro
governi?
</p>

<p>
Vediamo quello che avviene a questo proposito nelle
antiche provincie ottomane, sebbene esse si trovino giuridicamente
in condizioni ben diverse da Massaua, e
anche nei paesi di capitolazioni. Nella Bosnia-Erzegovina
tutti i privilegi fiscali e comunali in favore degli
stranieri sono scomparsi al momento dell'occupazione
austro-ungarica. A Cipro la facoltà d'imporre tasse sugli
stranieri è limitata dai trattati di commercio con la
Turchia e non dalle capitolazioni. La Bulgaria, che ha
ora creato i municipii, ha dovuto imporre tasse comunali,
contro le quali le Potenze europee non hanno fatto
obiezioni.
</p>

<p>
<span class="pagenum"><a id="Page_249"></a>[249]</span>
L'Egitto ha promulgato una legge che sottopone
tutti gli stranieri ad una tassa di patente, e sinora nessun
governo ha fatto rimostranze al Cairo. La Sublime
Porta ha tentato di applicare cotesta tassa di patente
nel territorio dell'impero; i rappresentanti delle grandi
Potenze, pure riconoscendo la violazione delle capitolazioni,
non hanno fatto opposizioni di principio e si sono
limitati a volerne regolata l'applicazione. A Tunisi il
Municipio, creazione francese, percepisce le tasse.
</p>

<p>
Ma l'ipotesi che a Massaua vigano le capitolazioni
non regge. Innanzi tutto la Turchia non ha mai esercitato
a Massaua un'autorità incontestata, e i tribunali
ottomani non vi hanno mai funzionato; ma se pure vi
fossero esistite, esse sono venute meno dopo l'occupazione
italiana. Allorquando una nazione cristiana amministra
un paese musulmano, le capitolazioni non
hanno più ragion d'essere. Le capitolazioni sono possibili
quando tra due popoli, dei quali l'uno si è stabilito
nel territorio dell'altro per esercitarvi la sua attività
commerciale, esiste una grande differenza di religione,
di costumi, di leggi e di consuetudini. Senza garenzie
eccezionali, a cominciare dall'introduzione della giustizia
nazionale, non vi sarebbe per gli stranieri alcuna
sicurezza nè per le persone, nè per i beni. Or questa
non è certamente la condizione delle cose a Massaua
dove un'amministrazione regolare, la quale presenta
tutte le desiderabili garenzie d'ordine e d'imparzialità,
funziona da quasi tre anni. Inoltre a Massaua abbiamo
stabilito tasse di natura fiscale, come quelle marittime,
di porto, di dogana, che sono state pagate da tutti indistintamente
e senza reclami. Ed è avvenuto questo
fatto singolare, che i greci i quali ora, per pressioni
e istigazioni che non vogliamo qualificare, si rifiutano
di pagare tasse d'interesse locale, hanno tutti ricorso
in questi ultimi tempi alla giustizia italiana, ovvero ne
hanno, senza obiezioni, accettato le sentenze.
</p>

<p>
Non è, infine, inutile rilevare che il governo ellenico,
prima di essere stato dalla Francia attirato alla sua
tesi, non aveva invocato le capitolazioni, ma l'art. 2 del
trattato di commercio del 1877 tra l'Italia e la Grecia,
dove è stabilito che «i cittadini dei due Stati saranno
perfettamente assimilati ai nazionali nel pagamento
delle imposte». Le tasse in questione, colpendo egualmente
<span class="pagenum"><a id="Page_250"></a>[250]</span>
gl'italiani e i greci residenti in Massaua, la
Grecia ha dovuto ammettere il nostro diritto.
</p>

<p>
Abbiamo seguito i nostri avversarii sul terreno da
loro stessi scelto, e confutato i loro argomenti; ma la
discussione è ormai inutile per noi, giacchè la sovranità
dell'Italia su Massaua è effettiva e incontestabile.
</p>

<p>
L'Italia occupò Massaua il 5 febbraio 1885 in circostanze
che meritano di essere ricordate.
</p>

<p>
Dinanzi ai progressi minacciosi dell'insurrezione mahdista,
l'Egitto concentrava le sue forze e richiamava le
guarnigioni lontane. Massaua posta al di là della linea
di difesa adottata dal governo Kediviale, doveva essere
evacuata. Invitata ad occuparla, la Turchia si rifiutò, e
con tale rifiuto rinunciava implicitamente ai diritti,
molto incerti del resto, che si era attribuiti su quel
punto importante del mar Rosso.
</p>

<p>
Massaua, così abbandonata, stava per essere esposta
al doppio pericolo di cadere in balìa dell'insurrezione
mahdista o nell'anarchia. Nell'interesse generale bisognava
che una Potenza occupasse quella città e la difendesse,
occorrendo. L'Italia era pronta; ella possedeva
uno stabilimento coloniale non lontano di là, che poteva
essere a sua volta minacciato. Gli Stati amici
vedevano senza dispiacere e gelosia, anzi forse con soddisfazione,
estendersi la sua autorità sulle rive del mar
Rosso. L'occupazione di Massaua fu decisa....
</p>

<p>
L'Italia non solamente occupò Massaua quando, pel
ritiro degli egiziani e per l'abbandono della Porta, ogni
autorità vi cessava, ma cominciò subito a esercitarvi i
diritti afferenti alla sovranità. Dieci mesi non erano
trascorsi che tutti i servizi pubblici si trovavano nelle
nostre mani e scomparivano le ultime tracce dell'occupazione
precedente.... L'occupazione di Massaua fu portata
alla conoscenza delle grandi Potenze da due telegrammi
del 9 e del 13 febbraio 1885....
</p>

<p>
D'altronde i reclami non ci vengono dalla Turchia,
la quale, dopo aver fatto per un momento delle riserve,
si adattò al fatto compiuto. Non vogliamo citare di
questo altra prova che il testo, emendato dalla Porta,
della Convenzione pel Canale di Suez dove, all'art. 10,
è riconosciuto che la Turchia non ha nel mar Rosso
altre possessioni che sulla costa orientale.
</p>

<p>
Le obiezioni, ci vengono, come sempre, dalla Francia,
<span class="pagenum"><a id="Page_251"></a>[251]</span>
che ha saputo attrarre la Grecia nell'orbita dei
suoi reclami, dalla Francia, alla quale i progressi pacifici
della nazione italiana sembrano una diminuzione
della sua propria potenza ed autorità, come se il continente
africano non offrisse sufficiente posto all'attività
e alla legittima ambizione civilizzatrice di tutte le Potenze
che ne occupano i confini.
</p>

<p>
<i>31 luglio.</i> — Col dispaccio che ho indirizzato a V. E.
il 13 corrente, e cogli altri due successivi del giorno 25,
dei quali l'ho autorizzata a dar lettura e lasciar copia
a codesto ministro degli affari esteri, parmi aver dimostrato
all'evidenza il buon diritto dell'Italia su Massaua,
e come la Francia, senza alcun plausibile motivo, avesse
tentato di sollevare contro noi la questione delle capitolazioni,
le quali in quel territorio posseduto da Potenza
cristiana e civile non possono essere invocate.
</p>

<p>
Rimane ora a far conoscere quale sia stato costantemente
il contegno degli agenti francesi a Massaua
fino dai primi giorni della nostra occupazione, poichè
è da quel contegno che si originarono le presenti difficoltà.
</p>

<p>
Gioverà premettere che la Francia è la sola Potenza
che mantenga una rappresentanza a Massaua, benchè
non abbia colà interessi commerciali, e solo due sudditi
francesi vi si trovino da pochi mesi esercitandovi il
piccolo commercio.
</p>

<p>
La sua rappresentanza non ha dunque evidentemente
che uno scopo politico. Vuolsi che essa si colleghi ad
una missione di lazzaristi residenti in Abissinia, ma il
contegno dei suoi agenti lascia pur troppo supporre che
ben diverso e più vasto ne sia l'obbiettivo.
</p>

<p>
Al momento della nostra occupazione noi non abbiamo
trovato a Massaua alcun agente consolare francese,
e solo otto mesi dopo, e propriamente il 20 ottobre
1885, quando gli egiziani, abbandonando quella
località, ce ne lasciavano il pieno dominio, giunse colà
un signor Soumagne, il quale si disse vice-console di
Francia.
</p>

<p>
Scambiate le visite colle nostre autorità, più che di
mantenere con esse quei rapporti di cordiale amicizia
che avrebbero dovuto essere scopo precipuo della sua
presenza a Massaua, pare egli si preoccupasse di stringere
<span class="pagenum"><a id="Page_252"></a>[252]</span>
legami coll'Abissinia. Lo vediamo infatti recarsi
nella primavera seguente ad Adigrat, dove si incontra
con Ras Alula, e pochi mesi dopo, nell'agosto del 1886,
ad Adua per ossequiarvi il re Giovanni.
</p>

<p>
E de' suoi intimi rapporti col Negus egli stesso teneva
discorso col Comandante superiore delle nostre
truppe, al quale confessava di aver proposto al Re di
stringere colla Francia formale trattato; del quale trattato
la clausola più importante, come si venne poi a
conoscere da altra fonte, sarebbe stata la protezione
della Francia, accordata all'Abissinia contro qualsiasi
Potenza.
</p>

<p>
Questi segreti rapporti e maneggi del rappresentante
di Francia col Negus e con Ras Alula autorizzarono
il sospetto che egli intrigasse contro di noi, sicchè
quando per motivi di salute, ottenuto un congedo, lasciava
Massaua, nel marzo del 1887, quelle autorità ebbero
a rallegrarsene come dell'allontanamento di persona
non amica.
</p>

<p>
Ma pur troppo dalla sua non dissimile doveva essere
la condotta del suo successore, certo signor Mercinier,
commesso del consolato francese in Alessandria,
che il signor Soumagne prima di partire presentava al
Comandante in capo come incaricato di reggere provvisoriamente
il vice-consolato di Francia.
</p>

<p>
Anzi da quell'epoca ebbe principio una serie non
interrotta di reclami e di difficoltà sollevate dal nuovo
rappresentante francese, il quale non perdeva occasione
di ingerirsi inconsultamente anche negli affari che non
lo riguardavano. Così egli teneva nel suo ufficio un
registro aperto a tutti coloro che volevano farsi inscrivere
tra i protetti, ed aveva rilasciato patenti di protezione,
non solo a Greci, ma anche a Persiani, Turchi,
Svizzeri e perfino ad un cittadino nord-americano, e
quella protezione pareva accordasse più segnatamente
a tutti coloro che avevano relazioni coi nostri nemici.
</p>

<p>
Inutile qui far menzione dei reclami e delle proteste
elevate sistematicamente dal signor Mercinier contro
pressochè tutti i provvedimenti adottati dalle autorità
italiane di Massaua, fino a minacciare che userebbe la
forza contro le nostre autorità e ad istigare alla resistenza
ed all'aperta ribellione, come ha fatto ultimamente
in occasione delle tasse municipali alle quali
<span class="pagenum"><a id="Page_253"></a>[253]</span>
erano stati sottoposti tutti, senza distinzione di nazionalità,
gli abitanti del paese. Inutile pure far parole
degli abusi di autorità da lui commessi, abusi che giunsero
fino a minacciare d'infliggere multe ed anche di
espellere da Massaua coloro fra i protetti che non avessero
obbedito ai suoi ordini ed avessero pagate le tasse
suddette.
</p>

<p>
Questo contegno continuamente ed apertamente ostile
degli agenti francesi, e la necessità di mantenere l'ordine
in una piazza forte ed in un territorio dove vige
tuttora lo stato di guerra, in faccia ad indigeni che
dobbiamo amministrare ed a stranieri che vi frequentano,
ci hanno costretti a non tollerare più oltre il
signor Mercinier nella assunta sua qualità di reggente il
vice-consolato di Francia. Non potendo esser questione
di ritirare l'<i>exequatur</i> a un funzionario il quale provvisoriamente
suppliva ad un vice-console che non ne era
munito dal regio governo, il generale Baldissera dovette
naturalmente limitarsi a fargli noto (il 23 luglio)
che non avrebbe più avuto relazioni con lui.
</p>

<p>
Appena occorre, poi, avvertire che al signor Mercinier,
tornato così privato cittadino, non poteva essere
consentito di corrispondere in cifra col suo governo,
questo metodo di corrispondenza essendo vietato a Massaua
a qualsiasi privato.
</p>

<p>
Ho stimato opportuno d'informare di questi fatti
V. E., affinchè ne possa trarre norma di linguaggio
nelle sue eventuali conversazioni, su tale argomento, con
codesto ministro degli Affari esteri.»
</p>
</div>

<p>
È naturale che il ministro Goblet<a class="tag" id="tag23" href="#note23">[23]</a> non si arrendesse alle
argomentazioni del governo italiano e che sull'on. Crispi si rovesciasse
<span class="pagenum"><a id="Page_254"></a>[254]</span>
l'ira della stampa francese. Ma Crispi fu inflessibile.
Aggredito, difese la posizione senza eccessi verbali, ma energicamente.
Portò la contesa dinanzi alle Cancellerie europee;
dimostrò che la Francia sosteneva una tesi sbagliata e che, non
questioni di principio o di dignità la movevano, ma bensì il
dispetto per lo spirito d'indipendenza che animava la politica
italiana.
</p>

<p>
Come risulta dai documenti che seguono, l'Europa dette ragione
a Crispi, il quale, dopo ottenuto tale consenso, chiuse la
vertenza dichiarando che non avrebbe più risposto al signor
Goblet.
</p>

<div class="blockquote">
<p class="indr">
«Parigi, 25 luglio 88.
</p>

<p>
Oggi Goblet si lamentò con me perchè V. E. non
aveva potuto ricevere ancora il signor Gérard e perchè
il comandante militare di Massaua aveva dichiarato al
signor Mercinier di cessare di considerarlo come rappresentante
della Francia, non essendo egli provveduto
d'alcun <i>exequatur</i> regolare. Mi parve venuto il momento
di dare al signor Goblet conoscenza della sostanza dei
due ultimi telegrammi di V. E. relativi all'incidente di
Massaua, ma le buone ragioni svolte dall'E. V. non valsero
a rimuovere Goblet dalle sue prime idee. Egli persiste
ad invocare le capitolazioni che noi non riconosciamo,
ed a pretendere che ogni atto coattivo per far
pagare la tassa doveva cessare dopo la protesta inoltrata
contro la medesima; mentre noi riteniamo che anzitutto
si doveva obbedire alle autorità governative, salvo ad
esaminare dopo le proteste. Goblet si animava sempre
più, mentre io prontamente dichiarava che, visto assoluta
divergenza sui due punti capitali anzi accennati,
io non poteva continuare la discussione, che avrebbe
finito per sviare. Goblet fra altre cose mi disse che la
Francia era disposta condiscendere ai nostri desideri in
cambio di qualche concessione per parte nostra. Non mi
disse quale, ma suppongo che alludesse alla Tunisia,
giacchè questo ambasciatore d'Austria-Ungheria che
aveva avuto una conversazione in proposito, mi disse
riservatamente che Goblet aveva nel suo discorso, parlando
di Massaua, fatto anche allusione alla Tunisia.
</p>

<p>
Mi si assicura che a questo Ministero degli Affari
<span class="pagenum"><a id="Page_255"></a>[255]</span>
esteri si è alquanto preoccupati del contegno della Grecia,
dalla quale da più giorni non si hanno comunicazioni....
</p>

<p class="indr">
<span class="smcap">Menabrea.</span>»
</p>
</div>

<div class="blockquote">
<p class="indr">
«Londra, 26 luglio.
</p>

<p>
Salisbury m'ha detto aver già dichiarato all'ambasciatore
di Francia e quindi all'ambasciatore di Germania,
che, secondo il governo inglese, allorquando un
paese musulmano è amministrato da una nazione cristiana
civile, le capitolazioni non hanno più ragione
d'essere. Avendo proposto a Salisbury di firmare sul
momento un documento analogo a quello tra l'Inghilterra
e l'Austria-Ungheria, Sua Signoria mi manifestò
la fiducia che l'E. V. sarebbe senz'altro soddisfatta della
dichiarazione chiara ed esplicita che mi aveva fatto.
</p>

<p class="indr">
<span class="smcap">Catalani.</span>»
</p>
</div>

<div class="blockquote">
<p>
<i>Lettera di lord Salisbury al comm. Catalani, del 29 luglio
1883:</i>
</p>

<p>
«Ella mi chiese l'opinione del governo della Regina
rispetto l'obbligo delle capitolazioni nei territori i quali,
come Massaua, sono stati sotto un'amministrazione musulmana,
ma che più non vi sono sottoposti. La mia risposta
è la seguente. L'opinione del governo della Regina
è contraria alla validità delle capitolazioni in tal
caso. Le capitolazioni debbono la loro origine alla difficoltà
di adattare le singolarità della legge e dell'amministrazione
musulmana ai negozianti che fanno il
commercio coi paesi cristiani; quindi nei territori che
sono giunti ad esser sottoposti all'amministrazione di
un governo cristiano, come quello d'Italia, le capitolazioni
cessano d'essere applicabili e perdono la ragione
d'essere.»
</p>
</div>

<div class="blockquote">
<p class="indr">
«Roma, 1 agosto.
</p>

<p class="indl">
<i>A S. E. il Cav. Nigra</i>,
</p>

<p>
Signor Ambasciatore, V. E. mi ha fatto conoscere
che S. E. il conte Kálnoky, in risposta alla domanda
che gli ha indirizzata in nome del governo del Re, ha
<span class="pagenum"><a id="Page_256"></a>[256]</span>
dichiarato che il governo I. e R. Austro-Ungarico ritiene
le capitolazioni inapplicabili a Massaua e che per
conseguenza i sudditi austro-ungarici dovranno sottomettersi
alla legislazione ivi vigente.
</p>

<p>
Invito V. E. a informare il governo I. e R. Austro-Ungarico
che il governo del Re prende atto di codesta
dichiarazione, e la prego di volerne ringraziare S. E. il
conte Kálnoky.
</p>

<p class="indr">
<span class="smcap">Crispi.</span>»
</p>
</div>

<p>
Infine, i tentativi fatti dalla Francia per indurre la Turchia
a protestare contro l'Italia, fallirono. Il signor di Radowitz telegrafava
il 6 agosto aver l'impressione che la Porta non si sarebbe
fatta influenzare dalla Francia, e che egli aveva dichiarato
al Sultano che se avesse servito la politica della Francia
e della Russia, non poteva nello stesso tempo rimanere amico
dalla Triplice.
</p>

<p class="pad2">
Dal <i>Diario</i>:
</p>

<div class="blockquote">
<p>
<i>11 luglio.</i> — Visita del conte Solms: questione dei
passaporti per i missionari in Cina. La Germania segue
la nostra politica. Ha prevenuto il governo del Celeste
Impero affinchè non permetta che i cattolici tedeschi
vi siano ricevuti con passaporti non tedeschi.
</p>

<p>
Durante la visita delle squadre a Barcellona, fu tenuto
un banchetto, al quale intervennero l'ambasciatore
d'Italia, Tornielli, e l'ambasciatore di Francia, Cambon.
Facendo un brindisi, il ministro spagnuolo non ricordò
la Francia. Si alzò il Tornielli e riparò all'omissione.
Dopo questo brindisi avvenne il riavvicinamento delle
squadre italiana e francese.
</p>

<p>
<i>28 luglio.</i> — Solms: esprime la speranza che la questione
con lo Zanzibar sia risoluta amichevolmente. La
Germania non fa obbiezioni che l'Italia acquisti colà
dei terreni. Ricordo il contegno seguito dal Cecchi, le
scuse del Sultano, e manifesto la speranza di un amichevole
componimento.
</p>

<p>
Massaua. La Germania compromessa nella questione
di diritto, avendo sostenuto la tesi contraria alla nostra.
<span class="pagenum"><a id="Page_257"></a>[257]</span>
Pronta a rinunziare alle capitolazioni, finchè gl'italiani
siano a Massaua.
</p>

<p>
<i>3 agosto.</i> — L'ambasciatore a Madrid, conte Tornielli,
ha conferito col ministro de la Vega de Armijo sulla
Circolare Rampolla relativa alla cosidetta Conciliazione
tra l'Italia e il Vaticano. «Appena il Nunzio Mons. di
Pietro entrò nell'argomento lo interruppi — gli ha riferito
il Ministro — dicendogli:
</p>

<p>
«Non venga, M.<sup>gre</sup>, a parlarmi della necessità in cui
si troverà il Papa di andar via da Roma. Vi sono due
cose ugualmente impossibili, la partenza del Papa dal
Vaticano e la sortita degli Italiani dalla loro Capitale.
Gl'incidenti che possono creare qualche difficoltà, non
renderanno mai possibili le cose impossibili. Miglior
consiglio sarebbe acconciarsi in pace ai fatti compiuti.»
Poi, soggiunsemi il M.<sup>se</sup> de la Vega de Armijo, la conversazione
fu da lui portata sovra le provocazioni che
negli ultimi tempi non erano mancate per parte della
Santa Sede e che doveano necessariamente aver prodotto
qualche risentimento nell'opinione pubblica in Italia.
Prima di lagnarsi della sua situazione, la Santa Sede
avrebbe dovuto evitarsi il rimprovero di aver eccitato
il clero alla resistenza circa l'applicazione della legge
sulle decime, e nella sua condotta politica il Vaticano
avrebbe potuto evitare il dispetto provato dell'amicizia
intima stabilitasi fra l'Italia e la Germania. Pare che il
Nunzio, il quale in verità non suole mettere insistenza
molta in siffatte comunicazioni, lasciasse tosto cadere il
discorso e che più non abbia tentato di ripigliarlo in
altro giorno.
</p>

<p>
<i>6 agosto.</i> — Solms mi comunica che il console tedesco
a Zanzibar ha annunziato essere quel Sultano pronto a
recarsi al Consolato italiano ed anche a bordo dell'<i>Archimede</i>
per offrire le sue scuse al governo italiano. Avverto
il Conte che l'affare sta per essere composto.
</p>

<p>
<i>8 agosto.</i> — Solms mi legge un telegramma di ier sera
del principe di Bismarck. Il Principe accoglierà con gioia
una mia visita a Friedrichsruh. Egli non può muoversi
da quella sua residenza, e quest'anno non potrebbe recarsi
a Kissingen.
</p>

<p>
<span class="pagenum"><a id="Page_258"></a>[258]</span>
Mi legge un dispaccio della Cancelleria sulla visita
dell'imperatore Guglielmo a Peterhof. La visita avrebbe
tolto ogni dubbio e resa più cordiale ed intima l'amicizia
dei due Sovrani. Non si sarebbe parlato di politica,
ma confermata l'opinione che la pace sarà conservata.
L'imperatore Guglielmo ritornò soddisfatto della visita.
</p>
</div>

<p>
Alla vigilia del viaggio dei Sovrani italiani in Romagna,
dove non si erano mai recati pel pregiudizio che quella regione
fosse pericolosa e inospitale per i principii repubblicani che vi
erano largamente diffusi, l'on. Crispi, che quel viaggio aveva consigliato
sfidando gli asseriti pericoli, ebbe dal re Luigi di Portogallo,
padre dell'infelice re Carlo, l'avviso che un attentato
anarchico minacciava la vita di Umberto:
</p>

<div class="blockquote">
<p class="indr">
«Berlino, 12/8/88.
</p>

<p>
Ho visto or ora il Re di Portogallo che aveva premura
incontrarsi con me, per dirmi sapere egli da «fonte
certa che in occasione del prossimo viaggio del nostro
augusto sovrano nelle Romagne si stava preparando un
attentato a Bologna o altrove.» Profittando del momento
in cui la folla circonderebbe gli equipaggi reali,
i congiurati farebbero risuonare in mezzo alle acclamazioni
il «viva la repubblica, abbasso il Re» e farebbero
uso del revolver contro S. M. Sarebbe in qualche modo
un'edizione riveduta e corretta, e meglio calcolata dell'attentato
di Passanante a Napoli. Chiesi al Re di Portogallo
se era in grado di fornirmi particolari ancora più
precisi e sopratutto di dirmi onde gli era venuto un
simile avviso. S. M., senza spiegarsi altrimenti, ripetevami
tenere la cosa da «fonte certa», aggiungendo che
si doveva comprendere il suo vivo desiderio che l'avvertimento
ne fosse dato a chi di ragione. Il Re era
assai commosso nel parlarmi. Io non lo sono meno nel
comunicare quanto precede a V. E. come ho promesso
di farlo, affinchè tutte le precauzioni siano prese a tempo
per scongiurare il complotto e preservare una esistenza
altrettanto preziosa quanto necessaria per l'Italia.
</p>

<p class="indr">
<span class="smcap">Launay</span>».
</p>
</div>

<p>
<span class="pagenum"><a id="Page_259"></a>[259]</span>
</p>

<div class="blockquote">
<p class="indr">
«13/8/88.
</p>

<p class="indl">
<i>Launay, ambasciatore d'Italia</i>,
<br />
Berlino.
</p>

<p>
Re Luigi avrebbe fatto cosa utile se invece di parlare
dei modi con cui il complotto dovrebbe effettuarsi, avesse
rivelato la «fonte certa» donde gli venne la notizia. Il
mistero nel quale si è avvolto mette il dubbio negli
animi, ma non dà le fila per giungere alla scoperta del
supposto reato.
</p>

<p>
Il governo ha già preso tutte le precauzioni perchè
tutto proceda regolarmente.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indr">
«Berlino, 13/8/88.
</p>

<p>
Re di Portogallo, cui feci oggi di nuovo visita per
ottenere maggiori schiarimenti, mi disse di non poterne
dare essendo legato dal vincolo del secreto da chi teneva
le notizie del complotto; ma che nel nostro primo
incontro aveva già dato tutti i ragguagli, tali quali li
aveva saputi da persona meritevole di ogni fede.
</p>

<p>
Quella persona gli riferì quanto venne a sua conoscenza
dopo aver preso lettura di lettere indirizzate
forse da Parigi da capi socialisti a comitati rivoluzionari
delle Romagne. S. M. ebbe in altre circostanze e dalla
stessa persona avvisi preventivi sopra movimenti che
si preparavano in Spagna e che si verificarono esattamente.
Il Re Don Luigi ha aggiunto che la fonte può
dunque dirsi sicura e che egli adempiva affettuoso dovere
nel dare quell'avvertimento.
</p>

<p class="indr">
<span class="smcap">Launay.</span>»
</p>
</div>

<div class="blockquote">
<p class="indr">
«13/8/88.
</p>

<p class="indl">
<i>Conte Nigra ambasciatore d'Italia</i>,
<br />
Vienna.
</p>

<p>
<i>(Personale riservato).</i> — Il Re di Portogallo parlò misteriosamente
a Launay a Berlino di una cospirazione
contro la vita del nostro augusto sovrano che si spiegherebbe
<span class="pagenum"><a id="Page_260"></a>[260]</span>
in Bologna od in altra città in occasione delle
prossime manovre militari nelle Romagne.
</p>

<p>
Ho ragione di credere e i miei agenti me lo confermano,
che nulla abbia a temersi per la nostra gloriosa
e patriottica dinastia.
</p>

<p>
Prego in ogni modo V. E. voler avvicinare Re Luigi
e stringerlo a rivelarci la fonte dalla quale ebbe la notizia,
cosicchè io possa giudicare della sua attendibilità,
e fare le necessarie indagini per giungere anche, ove
ne sia il caso, a scoprirne gli autori.
</p>

<p>
Il silenzio da parte di S. M. Portoghese non sarebbe
scusabile. Poichè ha gettato il dubbio nell'anima nostra,
ci apra la porta alla scoperta della verità.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indr">
«Vienna, 13/8/88.
</p>

<p>
<i>(Confidenziale-riservatissimo).</i> — Il Re di Portogallo
deve essere in Vienna soltanto il 18 corrente. Mi troverò
alla stazione, domanderò udienza e farò a Sua Maestà
Fedelissima la commissione di cui V. E. mi ha incaricato.
Intanto V. E. prenderà senza fallo ogni debita
precauzione, ma deve sapere che il Re Luigi è pieno di
misteri che spesso non esistono.
</p>

<p class="indr">
<span class="smcap">Nigra.</span>»
</p>
</div>

<div class="blockquote">
<p class="indr">
«13/8/88.
</p>

<p class="indl">
<i>R. Ambasciata Italiana</i>,
<br />
Parigi.
</p>

<p>
Per rivelazioni di un alto personaggio sappiamo essersi
combinato da alcuni socialisti francesi, d'accordo
con quelli delle Romagne, un complotto contro la vita
del Re in occasione delle prossime manovre militari e
della visita reale in alcune città di quelle provincie.
</p>

<p>
Siccome le cose inverosimili sono anch'esse possibili,
la incarico a fare per mezzo dei nostri agenti le indagini
opportune per scoprire l'attendibilità di tale notizia.
</p>

<p>
Le nostre relazioni colla Francia non permettendoci
<span class="pagenum"><a id="Page_261"></a>[261]</span>
di ricorrere a cotesta polizia, anzi potendo questa esserci
nemica, voglia Ella servirsi di mezzi interamente
italiani nella delicata missione.
</p>

<p>
M'informi di tutto.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indr">
«Vienna, 21/8/88.
</p>

<p>
Ho chiesto al Re di Portogallo d'indicarmi le fonti
e i particolari della cospirazione di cui parlò a Launay.
S. M. mi disse che non poteva svelare quella sorgente
che al nostro Re in persona e che S. M. la Regina Maria
Pia aveva scritto tutto al suo augusto fratello.
</p>

<p>
Benchè io abbia vivamente insistito, non ho potuto
ottenere dal Re Luigi altra notizia che quella che la
sorgente procede dai socialisti di Ginevra e Zurigo.
</p>

<p class="indr">
<span class="smcap">Nigra.</span>»
</p>
</div>

<div class="blockquote">
<p>
<i>14 agosto.</i> — Solms mi dà notizia di un colloquio che
il signor Raindre, Incaricato d'affari di Francia a Berlino,
ha avuto col conte di Bismarck.
</p>

<p>
Il signor Raindre si è lagnato della diffidenza mostrata
dal signor Crispi verso la Francia pei suoi reclami
contro le tasse municipali in Massaua. La Francia
non vuole suscitare ostacoli, ma desidera soltanto di
veder sciogliere una questione di principii.
</p>

<p>
Il Bismarck difese la condotta del governo italiano
e diede ragione della sua diffidenza. Invocò la calma e
pregò il governo francese di non ingrossare una questione
che per sè stessa era piccola e di poca importanza.
Soggiunse che aveva raccomandato la calma anche a
Roma.
</p>

<p>
Il signor Raindre soggiunse che il governo francese
era pronto a riconoscere le pretese dell'Italia su Massaua;
chiedeva, però, che in corrispettivo l'Italia cedesse
i suoi diritti su Tunisi.
</p>

<p>
Il Conte rispose che non potevano confondersi le due
questioni, non essendo identiche le posizioni dei due
governi a Tunisi ed a Massaua. Non identiche perchè
a Tunisi v'è ancora un Sovrano musulmano, e perchè
la Tunisia è un gran territorio, mentre Massaua è una
<span class="pagenum"><a id="Page_262"></a>[262]</span>
piccola terra. Concluse, rinnovando consigli di prudenza
e avvertendo che se sorgesse un vero dissidio la Germania
sarebbe costretta a mettersi dal lato dell'Italia.
</p>

<p>
Il Raindre ricordò che le piccole questioni surte
sulla frontiera tedesca furono facilmente risolute dalle
due Potenze. Se l'Italia usasse la stessa condiscendenza
della Germania, potrebbero amichevolmente risolversi
le questioni tra essa e la Francia. Al che il Bismarck
obbiettò che la questione di Firenze e altre di minore
importanza erano state composte.
</p>

<p>
Il conte Solms mi conferma che Kálnoky accetta il
principio che le Capitolazioni non possono essere applicate
a Massaua e che gl'italiani hanno diritto ad esercitarvi
la loro giurisdizione.
</p>

<p>
Salisbury avrebbe scritto all'Incaricato d'Affari della
Gran Brettagna in Atene che consigli il gabinetto greco
a non insistere nella sua attitudine e ad accettare per
le Capitolazioni a Massaua il parere del gabinetto britannico.
</p>

<p>
Il direttore del Ministero degli affari esteri di Francia,
signor Charmes, avrebbe detto a Münster che la Francia
vedrebbe di buon occhio che l'Italia occupi Tripoli.
L'ambasciatore di Germania avrebbe risposto che la
Francia dà quello che non è suo e permette agli italiani
ciò che non può proibire.
</p>

<p>
<i>16 agosto.</i> — Il signor de Meyendorf mi legge una
Nota del signor Giers in data del 9 agosto (28 luglio,
stile russo).
</p>

<p>
Il sig. Giers ha ricevuto le due Note italiane del
25 luglio. Sulla questione delle Capitolazioni non ha da
pronunziarsi. Egli non contrasta che l'amministrazione
italiana sia migliore della musulmana. Non crede però
che le Capitolazioni siano venute meno pel fatto solo
della occupazione italiana in Massaua. Il signor Giers
ricorda che al 1885 Mancini dichiarò alle Potenze che
l'Italia era andata in quel territorio a scopo d'ordine e
di sicurezza e per salvarlo dai mahdisti.
</p>

<p>
<i>17 agosto 1888.</i> — Alle 9,45 partenza da Roma.
</p>

<p>
<i>18 agosto.</i> — Arrivo alle 7,40 pom. a Sant'Anna di
Valdieri per conferire col Re che mi attende sulla terrazza
<span class="pagenum"><a id="Page_263"></a>[263]</span>
della Casina Reale. Si va a pranzo, quindi dalle
9,40 alle 11 e un quarto il Re mi dà udienza.
</p>

<p>
<i>19 agosto.</i> — Mi alzo alle 4,30; non è ancora l'alba.
Fo toletta, esco e non trovo anima viva. Il cielo è di
un puro azzurro. Alle 7 il Re scende sulla terrazza;
alle 7,15 ant. riparto. Giungo alle 8,40 a Cuneo. La
città è migliorata di molto dal 1849, l'ultima volta che
la visitai.
</p>

<p>
Giungo a mezzogiorno a Torino; alle 5,30 a Milano;
alle 8,15 partenza pel Gottardo.
</p>

<p>
<i>20 agosto.</i> — Alle 8,30 del mattino a Basilea; alle 4
pom. a Francoforte sul Meno.
</p>

<p>
<i>21 agosto.</i> — Alle 9,5 ant. da Francoforte, per Hannover
a Friedrichsruh. A Büchen si trova l'espresso, al
quale viene attaccato il mio vagone.
</p>

<p>
Alle 9,30 si giunge a Friedrichsruh. Gli urrah annunziano
che il Principe è alla stazione ad attendermi.
Scendo, gli dò il braccio e saliamo nella vettura che ci
trasporta in pochi momenti all'abitazione del Principe.
La molta gente raccolta ci accompagna con applausi e
grida «Viva l'Italia».
</p>

<p>
La principessa è ai bagni di Homburg. Fa gli onori
di casa la contessa di Rantzau, figlia del Principe, insieme
al marito. I tre bambini Rantzau ci danno il benvenuto
in italiano.
</p>

<p>
Si prende il thè, quindi si vanno a vedere i fuochi
d'artifizio preparati in mio onore<a class="tag" id="tag24" href="#note24">[24]</a>. Si ritorna in salotto
a conversare. Si parla della guerra del 1870, del trattato
di pace, di Nizza, di Garibaldi, dell'imperatrice
Eugenia. Il pericolo della restaurazione dell'Impero
affrettò la firma del trattato. Thiers fu minacciato e il
piccolo Lulù sarebbe rientrato a Parigi alla testa dei
duecentomila uomini prigionieri della Germania.
</p>

<p>
Alle 11 e un quarto andiamo a coricarci.
</p>

<p>
<span class="pagenum"><a id="Page_264"></a>[264]</span>
</p>

<p>
<i>22 agosto.</i> — Sono in piedi alle 6 e mezza. Alle 11 e
un quarto il Principe viene nella mia camera. Ha con
sè parecchi documenti.
</p>

<p>
Impegna subito il discorso su Massaua, e spiegando
una carta chiede di conoscere il luogo dove avvenne
l'ultimo fatto d'armi. Egli desidererebbe che l'Italia
non s'impegnasse molto in quelle località, ma si limitasse
ai punti fortificati. Dò notizie del fatto di Saganeiti,
ed egli conviene che non sia stato menomato il
prestigio delle nostre armi. Dice che anche l'Austria
teme che ci compromettiamo in Africa.
</p>

<p>
Inghilterra: necessità di tenercela amica. Anch'essa
però ha bisogno di migliorare i suoi armamenti per terra
e per mare.
</p>

<p>
Per lo Zanzibar si conchiude che scriverà a Londra
perchè Salisbury sciolga lui la questione, o ci lasci le
mani libere.
</p>

<p>
Turchia. Convenienza di non distrarre da noi il Sultano
e di trattarlo benevolmente.
</p>

<p>
Ritorna al suo antico concetto che la Russia in Costantinopoli
sarebbe più debole. Nei Balcani sarebbe
attaccabile e potrebbe esservi schiacciata. Non sarebbe
lo stesso entro le attuali frontiere.
</p>

<p>
Francia. Boulanger. Non teme la guerra, ma preferisce
la pace.
</p>

<p>
Papa. Chiesa cattolica e Chiesa ortodossa. La guerra
all'Italia gioverebbe a quest'ultima. Partenza del Papa
da Roma: andrebbe temporaneamente in un convento
della Svizzera. Cardinale Schiaffini.
</p>

<p>
Agenzie telegrafiche.
</p>

<p>
Gli ultimi giorni dell'imperatore Federico — uomo
debole — si lasciava dominare dalla moglie, la quale
subiva alla sua volta il dominio della madre: voleva
britannizzare tutto. Un giorno ragionava coll'Imperatore;
eran d'accordo. Giunge la moglie; si manifesta di
contrario avviso; S. M. volta la testa.
</p>

<p class="pad2">
Alle 9 di sera, dopo pranzo, circolo. Vari aneddoti:
la guerra del '66 — l'Italia debole — il Re vuole andare
a Vienna, poscia in Ungheria: Bismarck si oppone.
Questioni e rimproveri. Egli non volle prendere provincie
all'Austria, perchè non volle umiliarla. Nè umiliata
<span class="pagenum"><a id="Page_265"></a>[265]</span>
in Italia, grazie a Napoleone III, nè umiliata in
Germania, grazie a Bismarck.
</p>

<p>
<i>23 agosto.</i> — Alle 8,30 il Principe viene a visitarmi.
Mi annunzia di aver telegrafato a Londra; teme che
lord Salisbury non vi sia. Parliamo nuovamente dello
Zanzibar. Gli manifesto che farebbe buona impressione
in Italia se egli accompagnasse a Roma l'Imperatore.
Risponde esponendomi le ragioni che si opponevano al
suo viaggio. «Se l'Imperatore mi volesse, andrei con
lui; ma bisogna che lui mi domandi. Sarei andato in
Russia; egli non lo chiese. In verità, il giovane Imperatore
se la fa meglio con Herbert».
</p>

<p>
Alle 9,15 il colloquio ha termine.
</p>

<p>
Ci disponiamo alla partenza. Commiato cordialissimo.
Il Principe, la figlia, il genero, i bimbi, sono tutti dinanzi
alla casa, dove mi attende la vettura. «Arrivederci
l'anno venturo». Si parte alle 9,30.
</p>

<p>
Alle 5,40 pom. siamo a Lipsia.
</p>

<p>
<i>24 agosto.</i> — Da Lipsia alle 8,40 per Dresda a Karlsbad.
</p>
</div>

<div class="blockquote">
<p class="indr">
«Vienna, 21 agosto 1888.
</p>

<p>
Kálnoky ha espresso più di una volta il desiderio
di incontrarsi con V. E. Declinare questo desiderio non
mi sembra conveniente. Ad ogni modo se Ella non crede
utile il convegno, voglia incaricarmi di dirne qualche
motivo a Kálnoky.
</p>

<p class="indr">
<span class="smcap">Nigra.</span>»
</p>
</div>

<div class="blockquote">
<p class="indr">
«Vienna, 23 agosto 1888.
</p>

<p>
Kálnoky crede Karlsbad pericoloso perchè vi sono
troppe conoscenze. Propone a V. E. convegno a Eger,
che è vicino e là attenderebbe sabato 25 dalle 7 del
mattino per tutta la giornata all'albergo Wenzel. È urgente
che V. E. mandi risposta subito.
</p>

<p class="indr">
<span class="smcap">Nigra.</span>»
</p>
</div>

<p>
<span class="pagenum"><a id="Page_266"></a>[266]</span>
</p>

<div class="blockquote">
<p class="indr">
«Lipsia, 23 agosto.
</p>

<p class="indl">
<i>Conte Nigra, Ambasciatore d'Italia</i>,
<br />
Vienna.
</p>

<p>
Karlsbad vale Eger. Dovunque avvenga il convegno
sarà certamente subito conosciuto. Comunque sia, accetto
proposta. Mi fermerò sabato 25 a Eger e scenderò
albergo Wenzel.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indr">
«Wittenberga, 23 agosto,
</p>

<p class="indl">
<i>A Sua Maestà il Re</i>,
<br />
Milano.
</p>

<p>
Ritorno da Friedrichsruh dove sono rimasto dalla
sera del 21 sino alle 9 di stamane. Il Principe mi ha
incaricato dei suoi omaggi per V. M. Bismarck ed io
siamo stati d'accordo in tutte le questioni. Ho trovato
in lui non solo il primo ministro di un potente e sicuro
alleato di V. M., ma un amico nostro fedele e devoto.
Sempre agli ordini di V. M.
</p>

<p class="indr">
<i>Crispi.</i>»
</p>
</div>

<div class="blockquote">
<p>
<i>24 agosto.</i> — Rispondendo ai miei ringraziamenti per
l'accoglienza fattami, il principe di Bismarck mi telegrafa
per confermarmi «les sentiments d'amitié personnelle
et politique pour vous et pour la grande nation
dont le gouvernement vous est confié par la haute sagesse
de votre souverain et dont l'alliance avec nous
donne une des garanties les plus solides de la paix de
l'Europe».
</p>

<p>
<i>25 agosto.</i> — Partenza da Karlsbad alle 8,30 ant.
Arrivo ad Eger alle 10,10. Alla stazione il Cancelliere
austro-ungarico conte Kálnoky cortesemente mi attende.
Andiamo all'hôtel Wenzel dove ci tratteniamo a conferire
su tutte le questioni del giorno. Bulgaria, Tunisia.
Turchia; situazione finanziaria di essa, che la tiene
sotto tutela. Il Sultano, fra i due gruppi se la cava;
sua abilità.
</p>

<p>
<span class="pagenum"><a id="Page_267"></a>[267]</span>
Russia: ha la stessa opinione di Bismarck che s'indebolirebbe
se andasse a Costantinopoli. Al 1877 non
poteva più continuare la guerra. Difficile ricostruire la
flotta nel mar Nero; deficienza di personale. Condizioni
interne deplorevoli: in Russia tutti rubano. Il re di
Grecia si dichiarò anti-russo; è il suo interesse, non è
la politica del suo governo. Tricupis liberale; educato
alle idee inglesi.
</p>

<p>
Germania: l'Alsazia si germanizzerà; non così la Lorena;
gli alsaziani in Francia. Danni alle fabbriche ed
ai commerci. L'ultima legge draconiana, ma necessaria.
Manteuffel li trattava bene, ma in 18 anni non si è
riusciti a germanizzarli, e si è dovuto cangiar metodo — L'imperatore
Federico debole di carattere.
</p>

<p>
Difficoltà di governo in Austria in conseguenza delle
diverse nazionalità. Confederazione. Due milioni di rumeni — La
Rumania non russa; il partito d'opposizione
si atteggia a russofilo, ma giungendo al potere opererebbe
con spirito nazionale — Re Milano intelligente.
Kálnoky gli ha consigliato di pacificarsi con la moglie.
Forse il Concistoro non ammetterà il divorzio; se l'ammettesse,
molte le questioni. Natalia dovrebbe prendere
l'iniziativa.
</p>

<p>
Necessità della nostra unione. Beneficio di essa nelle
quistioni europee — Il Papa: querimonie; Galimberti — Nel
1849 l'Austria era disposta a cedere la Lombardia a
Carlo Alberto, prima della battaglia di Custoza, ma non
la Venezia, perchè riteneva che essa avrebbe trascinata
la Dalmazia, dove lingua e tradizioni sono italiane.
</p>

<p>
Alle 2,45 pom. dopo cordiale commiato da Kálnoky,
riparto per l'Italia.
</p>

<p>
Lungo la via, da Ratisbona, spedisco il seguente telegramma
al Re:
</p>

<p>
«Ho passato quattro ore ad Eger col conte Kálnoky
venuto appositamente da Vienna, e sono assai soddisfatto
del colloquio avuto. Sempre agli ordini, ecc.
</p>

<p class="indr">
<span class="smcap">Crispi</span>».
</p>

<p>
<i>26 agosto.</i> — Alle 3,45 pom. a Milano; alle 6,30 a
Monza dal Re, cui fo relazione dei colloqui con Bismarck
e Kálnoky; quindi di nuovo a Milano.
</p>

<p>
<span class="pagenum"><a id="Page_268"></a>[268]</span>
</p>

<p>
<i>28 agosto.</i> — Telegrafo all'ambasciatore a Berlino:
</p>

<p>
«Parlai col Principe della necessità di associare le
Agenzie telegrafiche italiana, germanica ed austriaca
allo scopo di stabilire un servizio in tutta Europa. Il
Principe accolse l'idea con entusiasmo. Ho parlato oggi
a Nigra perchè si adoperi in Vienna a fare riuscire
tale associazione. Egli pure riguarda l'attuazione del
progetto come altamente desiderabile e non mancherà
di fare quanto occorre. Sarà però bene che il Principe
avvisi il principe di Reuss acciocchè questi cooperi con
Nigra al successo di questo affare».
</p>
</div>

<p>
La stampa germanica e austriaca rilevò l'importanza della
visita dell'on. Crispi a Friedrichsruh. Meritano speciale menzione
le considerazioni fatte dalla <i>National Zeitung</i> nel suo numero del
23 agosto. Dopo aver constatato che Crispi si era recato a visitare
di nuovo il principe di Bismarck prima che il termine di
un anno dalla prima visita fosse spirato, l'articolo esprimeva
l'avviso che fra le tre Potenze alleate, l'Italia si trovava allora
nella posizione più esposta. “L'Austria ha da fare con una potenza
la cui politica estera è diretta da diplomatici di carriera
che non si lasciano troppo sopraffare dalle passioni popolari e che
danno fondate speranze di saper tutelare gli interessi dell'Impero
degli Czar senza trascurare i necessari riguardi verso gli
interessi vitali del paese vicino. In Francia il governo trovasi,
invece, in mano di uomini come Floquet e Goblet, il cui sovrano
è l'“aura popolaris„, di semplici tribuni privi di sangue freddo
e di moderazione, e assolutamente dipendenti dal favore di un
popolo così vano, ardente, bellicoso, quale il francese. E un simile
stato di cose non potrebbe che peggiorare in seguito ad un
cambiamento di governo, che mettesse la cosa pubblica nelle
mani del generale Boulanger. Per quante dichiarazioni pacifiche
egli abbia fatte recentemente, il suo passato e l'appoggio degli
<i>chauvins</i> più accaniti lo costringerebbero ad assumere un'attitudine
provocatrice, sia che egli diriga lo sguardo verso l'Alsazia-Lorena,
sia che aspiri a ricuperare la perduta preponderanza
nel Mediterraneo. Nei due casi l'Italia sarebbe complicata in
una guerra colla Francia o a fianco della Germania, o a fianco
dell'Inghilterra. I disgraziati combattimenti in Africa sembra
abbiano risvegliato le speranze dei politicanti della Senna, i
<span class="pagenum"><a id="Page_269"></a>[269]</span>
quali credono pure che l'alleanza italo-tedesca assicuri all'Italia
l'aiuto della Germania solo nel caso di un'invasione francese
nella penisola, e calcolano sulla possibile astensione della Germania
nel caso che l'Italia dichiarasse guerra alla Francia in
seguito ad una occupazione di Tripoli da parte di quest'ultima.
Nè minore sarebbe il pericolo per l'Italia ove di nuovo sorgesse
la questione egiziana, nella quale i suoi legittimi interessi le
impongono di sostenere energicamente l'Inghilterra contro le
pretensioni francesi. Date queste circostanze, così conchiude l'articolo,
il convegno tra i due uomini di Stato che dirigono la
politica della Germania e dell'Italia avrà un fondo essenzialmente
positivo. Non già che catastrofi sieno imminenti o addirittura
inevitabili; la solidità della lega dell'Europa centrale, la gloria
che circonda l'esercito germanico e il timore che esso inspira
sono eccellenti istrumenti di propaganda per la pace dei popoli;
ma le condizioni in Francia si sono dal 1.º ottobre 1887 in poi,
avvicinate di alcuni gradi al punto nel quale il <i>caos</i> comincia
e l'avvenire più prossimo diventa imprevedibile. Quando il signor
Crispi venne a Friedrichsruh l'anno scorso dominava un apprezzamento
relativamente ottimista della situazione in Francia. Il
ministero Goblet-Boulanger era caduto, e il ministero moderato
Rouvier dirigeva gli affari della Repubblica francese. Le persone
ragionevoli non vedono anche ora alcun fantasma, ma si dicono
tuttavia, che ci avviciniamo all'esplosione a Parigi e che nessuno
è in grado di dire fin dove si sperderanno le rovine o le scintille.
Per il momento il viaggio del Presidente del Consiglio italiano
avrà un buon effetto sugli animi irrequieti della Senna. L'alleanza
tra la Germania e l'Italia presa astrattamente, esercita
sul francese del volgo il suo giusto effetto di intimidazione, soltanto
quando appare ai suoi occhi sotto una forma sensibile e
palpabile.„
</p>

<div class="blockquote">
<p>
<i>3 settembre.</i> — Il signor Goedel, Incaricato d'affari
d'Austria-Ungheria, mi dà lettura di una Nota nella
quale è riferita una conversazione del conte Kálnoky
con l'Incaricato d'affari di Francia. La Nota è del 29
agosto. Il rappresentante francese voleva conoscere l'opinione
del conte Kálnoky sull'ultima Nota francese e
sulla Nota turca per Massaua. Il ministro austro-ungarico
diede consigli di prudenza. Disse che non conveniva
<span class="pagenum"><a id="Page_270"></a>[270]</span>
dare importanza alla questione e che bisognava
lasciarla cadere. Dal colloquio di Eger egli aveva portato
la convinzione che il ministro Crispi non se ne
sarebbe occupato ulteriormente. Il Kálnoky consigliava
sopratutto a localizzare il dibattito e a non portarlo
dal mar Rosso nel Mediterraneo. Le Potenze non permetterebbero
che fosse turbato lo <i>statu-quo</i> nel Mediterraneo.
</p>

<p>
Circa la protesta turca il Conte manifestò il pensiero
che non convenisse darvi gran peso, e che si dovesse
lasciar da parte anche la interpretazione dell'articolo X
della convenzione pel canale di Suez. Non esser equo
per la Francia dare appoggio alla Turchia. Del resto la
Francia non avrà dimenticato la protesta fatta dal
Sultano al 1881 per l'occupazione della Tunisia. Certamente
la protesta del 1881 per la Tunisia non può avere
un valore minore di quella fatta ora per Massaua. Se
la Francia non dette importanza alla prima, non può
darne alla seconda.
</p>

<p>
L'Incaricato francese non seppe che cosa rispondere
a questa ultima argomentazione. Disse che il governo
francese riterrebbe chiuso l'incidente dopo l'ultima Nota
di Goblet. Teme che non faccia altrettanto l'Italia, la
quale mandando la sua flotta in Oriente potrebbe avere
velleità bellicose. Il conte Kálnoky assicurò che la flotta
italiana era andata in Oriente per i consueti esercizi
annuali.
</p>

<p>
— Il conte di Goltz è venuto a leggermi un telegramma
ricevuto ieri sera da Berlino. Il conte Hatzfeldt
avrebbe scritto al principe di Bismarck la risposta di
lord Salisbury per l'affare di Kisimayo. Sua Signoria
desidera che il governo italiano voglia attendere per
la concessione di un territorio, garantendo che Kisimayo
non sarà conceduto ad alcuno. L'Inghilterra si
adoprerà affinchè l'Italia abbia quanto chiede. Lord
Salisbury intanto chiede che gli siano mandati i termini
della promessa fatta all'Italia dal defunto Sultano
dello Zanzibar.
</p>

<p>
Ho risposto al conte Goltz che attenderò l'opera
dell'Inghilterra e manderò intanto a lord Salisbury
copia dell'atto di concessione. Prego il Goltz di ringraziare
il Principe per l'interesse da lui preso in questo
affare.
</p>

<p>
<span class="pagenum"><a id="Page_271"></a>[271]</span>
</p>

<p>
<i>4 settembre.</i> — Il signor di Goedel è venuto a dichiararmi
che il conte Kálnoky, dividendo pienamente le
nostre opinioni, si rifiuta di aderire alla domanda del
governo dei Paesi Bassi per la modificazione dell'articolo
IX della convenzione per la libertà del canale di
Suez.
</p>

<p>
<i>15 settembre.</i> — Il signor di Goedel per incarico del
conte Kálnoky, è venuto a riferirmi le istruzioni date
al suo Incaricato d'affari a Costantinopoli circa talune
domande fattegli da Sadullah-pascià. L'ambasciatore
turco avrebbe chiesto se nel colloquio di Eger il Crispi
aveva manifestato i suoi concetti intorno alle intenzioni
del governo italiano in Africa, e se si era convenuto
qualche cosa per la Bulgaria. Il Kálnoky rispose che la
questione di Massaua è cessata. Il ministro Crispi non
intende farne argomento di ulteriori discussioni; ad
Eger manifestò sentimenti pacifici, e non è suo interesse
dar seguito ad un dibattimento ormai esaurito.
Conviene però che la Francia non risusciti il conflitto
con pretese nel Mediterraneo. Allora l'affare potrebbe
attirare l'attenzione delle Potenze che hanno interesse
al mantenimento dello <i>statu-quo</i>. Per la Bulgaria il governo
italiano è concorde con l'austriaco circa la convenienza
di lasciare al tempo la soluzione del problema.
Nulla sarà fatto per ridestare questioni ormai sopite e
per richiamare l'attenzione dell'Europa su di un popolo
che fa bene i suoi affari. L'Italia e l'Austria si adopreranno
in ogni occasione perchè la pace non sia turbata
nei Balcani.
</p>

<p>
<i>24 settembre.</i> — Il conte di Goltz, venuto in Napoli,
mi ha parlato di vari argomenti, tutti di qualche importanza.
</p>

<p>
La missione dei preti abissini presso il governo russo
non ebbe successo. Gli abissini offrivano allo Czar un'isola
nel mar Rosso; ma l'offerta, dubbia in sè stessa
perchè manca l'isola, non invogliò il sovrano. Giers non
celò che nella Russia vi sono simpatie per l'Abissinia,
per motivi religiosi.
</p>

<p>
Missionari tedeschi in Cina: ottennero quanto chiedevano
dall'Imperatore del Celeste Impero, e il governo
di Berlino domanda se abbiamo ottenuto altrettanto,
<span class="pagenum"><a id="Page_272"></a>[272]</span>
essendo suo desiderio che l'Italia abbia gli stessi benefici.
I missionari tedeschi che si recassero in Cina con
passaporto non germanico, non otterrebbero il visto.
Ho ripetuto la risposta fatta all'Incaricato d'affari italiano
a Berlino. Il ministro di Germania a Pechino appoggerà
le domande del governo italiano.
</p>

<p>
In Russia si attendeva che la Bulgaria il 18 corrente
avesse proclamata la sua indipendenza. Erano voci di
giornali; tutto passò tranquillamente.
</p>
</div>
</div>

<div class="chapter">
<p>
<span class="pagenum"><a id="Page_273"></a>[273]</span>
</p>

<h2><a id="capitolo_decimo"></a><span class="smcap">Capitolo Decimo.</span>
<br />
<span class="small">Il terzo incidente con la Francia.</span></h2>

<p class="somcap">
Una lettera apocrifa di Felice Pyat. — Guglielmo II a Roma. — Colloqui di
Crispi col conte Erberto di Bismarck. — Storia documentata dell'incidente per
le scuole italiane in Tunisia. — Dal <i>Diario</i> di Crispi. — La situazione in Francia
alla fine del 1888.
</p>

<p>
Nei primi del settembre l'on. Crispi ricevette questa lettera:
</p>

<div class="blockquote">
<p class="indr">
«Parigi, 7 settembre 1888.
</p>

<p class="indl">
<i>Mon cher Crispi</i>,
</p>

<p>
J'attendais des paroles pacifiques de vous avant de
vous écrire. Le reportage vous a chargé, tous ces jours-ci,
de tant de projets sinistres que ceux qui vous connaissent
en ont été, eux mêmes, déconcertés. La vérité se fait
jour enfin: vous n'avez jamais songé à allumer une
guerre entre nos deux nations.
</p>

<p>
Ceux qu'anime l'amour du Progrès et de la Démocratie
souffrent de cette tension de rapports qui existent
entre nos deux grandes et généreuses nations. Nous
sommes faits pour nous entendre et nous aimer: vous
le pensiez, du moins. Comment donc ne trouvez vous
aucune parole pour faire tomber de ridicules préventions?
</p>

<p>
Je vous assure, mon cher Crispi, que notre Démocratie
sympathise avec l'Italie, la noble contrée des Arts
et de la Liberté.
</p>

<p>
Des hommes comme moi, qui vous sont attachés, sont
désespérés de ce qui se passe. Faites un effort de votre
<span class="pagenum"><a id="Page_274"></a>[274]</span>
côté. Ne vous décidez pas, au nom de la civilisation, à
rompre tout rapport avec nous. Floquet a fait les premiers
pas à Toulon; vous devez faire le reste. Le monde
vous applaudirait.
</p>

<p>
Agréez, mon cher Crispi, avec l'assurance de ma vieille
amitié pour vous, mes vœux les plus sincères.
</p>

<p class="indr">
<span class="smcap">Félix Pyat.</span>»
</p>
</div>

<p>
Crispi, anzichè rispondere direttamente al Pyat, telegrafò all'Ambasciata
a Parigi nei seguenti termini:
</p>

<div class="blockquote">
<p class="indr">
«Torino, 11/9/88
</p>

<p class="indl">
<i>R. Ambasciata Italiana</i>,
<br />
Parigi.
</p>

<p>
Ricevo da costì una lettera di Felice Pyat che mi
prega ed esorta di fare quanto dipende da me per ricondurre
i buoni rapporti tra la Francia e l'Italia. Non
gli rispondo direttamente perchè non voglio impegnare
alcuna polemica. Prego invece la S. V. di recarsi da lui
e di dirgli che i miei sentimenti verso la Francia sono
i medesimi di quelli che io nutriva 32 anni addietro,
quando eravamo esuli a Londra. Io mi sono difeso contro
provocazioni diplomatiche che non mi sarei aspettate
dal governo francese. La politica nostra è difensiva, non
offensiva, e giammai da parte nostra sarà mossa guerra
alla Francia. Io desidero le più cordiali relazioni col popolo
vicino, ma i francesi sono talmente ingannati dalla
stampa locale che le mie speranze di un accordo fra i
due paesi comincia a languire. Ora, se Félix Pyat si
sente le forze di persuadere i suoi concittadini in nostro
favore sciogliendo l'inganno in cui essi si trovano, io ne
sarei lietissimo, ed Ella può assicurare l'amico Pyat che
l'Italia non mancherebbe di fare il debito suo.
</p>

<p class="indr">
<span class="smcap">Crispi.</span>»
</p>
</div>

<p>
Ma la lettera del Pyat era apocrifa:
</p>

<div class="blockquote">
<p class="indr">
«Da Parigi, 14 settembre 1888.
</p>

<p>
(<i>Personale</i>). — La lettera direttale con la firma Felice
Pyat è un falso. Pyat mi ha assicurato or ora che egli
non ne fu l'autore, nè l'ispiratore, e che non ne ebbe conoscenza
<span class="pagenum"><a id="Page_275"></a>[275]</span>
alcuna. Siccome però egli in questa occasione
mi fece le più ardenti proteste di simpatia per l'Italia
che nella sua bocca sono sincere, gli dissi che mi era caro
di potergli dare una prova dei sentimenti personali di
V. E., e gli diedi lettura del suo telegramma dell'undici.
Egli se ne mostrò lietissimo, assolvendo il falsario che
aveva provocato tali dichiarazioni. Promise di fare per
parte sua tutto il possibile per rendere i suoi concittadini
più benevoli e meno ingiusti verso l'Italia e verso
Lei e dichiarò che quando se ne verrà alla revisione,
farà con i suoi colleghi uno sforzo supremo per finirla
con quella perenne provocazione all'Italia che è il mantenere
un rappresentante della Repubblica presso la
Santa Sede. Inveì poi contro il presidente della Camera
dei deputati e col governo repubblicano che ha alla sua
testa un Re e plaudì a Lei che negava l'elezione del
proprio sindaco ai Comuni piccoli e meno colti, lasciandola
ai maggiori più illuminati, mentre qui si continua
a negarla al Comune più colto della Francia, a Parigi.
Ricordò come a Marsiglia le sue esortazioni per una
cordiale convivenza con l'Italia siano state accolte con
entusiasmo e disse che continuerà a seminare colà, ove
fra giorni ritorna. Mi domandò infine se volessi lasciargli
la traduzione del telegramma di V. E. impegnandosi a
non servirsene se non d'accordo con Lei e con me. Io
risposi che non lo potrei senza interpellarla, giacchè in
fatto V. E. non poteva rispondere a lui per lettera da
lui non <i>scritta</i>, e che io soltanto confidenzialmente aveva
potuto mostrargli il suo telegramma. Voglia darmi su ciò
le sue istruzioni. Alcune parole pacifiche e benevoli alla
Francia, pronunziate ieri da S. M. il Re nell'udienza
data ai francesi invitati dal principe Napoleone, produssero
qui una eccellente impressione.
</p>

<p class="indr">
<span class="smcap">Ressman.</span>»
</p>
</div>

<div class="blockquote">
<p class="indr">
«15/9/88.
</p>

<p>
Leggo nel <i>Journal des Débats</i> d'oggi: «Si rimarcò ieri
nei corridoi della Camera la presenza del signor Ressman,
Incaricato d'affari d'Italia, che venne a conferire con il
signor Felice Pyat». Fu infatti alla Camera che Pyat,
venuto nel pomeriggio a Parigi, mi aveva dato convegno.
Si direbbe che noi torniamo agli usi della Serenissima
<span class="pagenum"><a id="Page_276"></a>[276]</span>
di Venezia, giacchè se questa in sè così insignificante
notizia non vuole essere una insinuazione, essa prova per
lo meno con quale pavida diffidenza sia qui sorvegliato
ogni nostro passo. Crederei però prudente al momento
opportuno di dire nella udienza ordinaria del prossimo
mercoledì una parola al signor Goblet per renderlo consapevole
della ragione del mio colloquio col Pyat, porgendomi
occasione di leggergli il sì conciliante telegramma
di V. E., che è una prova di più de' suoi personali sentimenti.
Prego telegrafarmi se ella mi vi autorizza.
</p>

<p class="indr">
<span class="smcap">Ressman</span>»
</p>
</div>

<p>
Naturalmente, l'on. Crispi dette l'autorizzazione richiestagli,
e il Goblet ebbe una prova di più della lealtà del ministro italiano.
</p>

<p class="pad2">
Le eccellenti relazioni esistenti tra l'Italia e la Germania ebbero
nell'ottobre di quell'anno una solenne affermazione: l'Imperatore
Guglielmo decise di visitare Re Umberto nella Capitale
del Regno. Era il primo sovrano di una grande Potenza che veniva
a Roma e le accoglienze che vi ebbe furono grandiose.
</p>

<p>
In tale circostanza vi fu tra Crispi e Bismarck, tra il Re e
l'Imperatore, questo scambio di telegrammi:
</p>

<div class="blockquote">
<p class="indr">
«Roma, 11/10/88.
</p>

<p>
Au milieu de l'enthousiasme qui a accueilli et qui
entoure, dans la capitale de l'Italie, votre auguste Souverain,
l'ami de notre Roi et le chef de la grande Nation
alliée de notre pays, ma pensée émue se reporte vers
Votre Altesse. Je voudrais que l'écho des vivats dont
Rome retentit arrive jusqu'à vous et vous dise combien
le peuple italien aime l'Allemagne et apprécie l'amitié
de ce pays devenu, par les conseils de Votre Altesse, si
glorieux et si grand. Que notre union soit toujours aussi
cordiale et aussi intime pour la gloire des deux dynasties,
le bonheur des deux peuples et la paix de l'Europe!
</p>

<p class="indr">
<span class="smcap">Crispi.</span>»
</p>
</div>

<p>
<span class="pagenum"><a id="Page_277"></a>[277]</span>
</p>

<div class="blockquote">
<p class="indr">
«Friedrichsruh, 11/10/88.
</p>

<p>
Je remercie Votre Excellence de tout mon cœur
d'avoir bien voulu penser à moi au moment où vous
assistiez à cette entrevue de nos Souverains qui est
l'expression solennelle de l'amitié cordiale de deux grandes
nations.
</p>

<p>
La conscience d'avoir travaillé en commun à consolider
cette amitié mutuelle de nos Souverains et de nos
pays, et notre ferme volonté de la maintenir en la rendant
plus intime, forment un trait d'union, cher a mon
cœur, entre les fêtes brillantes qui se célèbrent à Rome
et la forêt solitaire que Votre Excellence m'a fait l'amitié
de parcourir avec moi, il y a deux mois.
</p>

<p class="indr">
Von <span class="smcap">Bismarck</span>.»
</p>
</div>

<div class="blockquote">
<p class="indr">
«Ala-Roma, 20/10/88.
</p>

<p>
Il me tiens à cœur de te répéter en quittant ton
beau pays si hospitalier, combien j'ai été heureux en
Italie, et à quel point je suis sensible à l'amitié que tu
m'as montrée. Je te prie de croire que je te la rends
bien sincèrement et que je n'oublierai jamais la magnifique
réception que tu m'as faite dans ta capitale. Je
t'embrasse de grand cœur et je baise les mains à Sa
Majesté la Reine.
</p>

<p class="indr">
<span class="smcap">Guillaume.</span>»
</p>
</div>

<div class="blockquote">
<p class="indr">
«Roma-Ala, 20/10/88.
</p>

<p>
Avant que tu quitte l'Italie je veux t'exprimer encore
une fois ma reconnaissance pour ta chère visite et mon
profond regret pour ton départ.
</p>

<p>
Nous n'oublierons jamais, l'Italie et moi, la preuve
éclatante que tu nous a donnée de ton amitié. Tu as
entendu la voix d'un peuple entier saluer en toi l'ami
sûr et désiré, l'allié fidèle, l'interprète Auguste de ta
noble et grande Nation.
</p>

<p>
Nos vœux te suivent dans ton voyage; ils t'accompagneront
<span class="pagenum"><a id="Page_278"></a>[278]</span>
incessamment dans toute ta vie que nous te
souhaitons remplie de gloire et de bonheur. La Reine
et mon fils veulent être rappelés à ton souvenir et
s'associent à moi pour te prier de déposer nos hommages
aux pieds de S. M. l'Imperatrice ton Auguste Epouse.
</p>

<p class="indr">
<span class="smcap">Humbert.</span>»
</p>
</div>

<p>
L'Imperatore fu accompagnato a Roma dal conte Erberto di
Bismarck, col quale Crispi ebbe due colloqui:
</p>

<div class="blockquote">
<p>
<i>19 ottobre 1888 — 6 ½ pom.</i> — Visita di Bismarck Erberto.
</p>

<p>
Mi fa una relazione del colloquio con lo Czar del
principe di Bismarck. — Truppe russe alle frontiere (500
a 600 mila); lo Czar non sapeva darne conto. — Influenze
danesi sullo Czar. Tutte le principesse, compresa la Regina,
contrarie al governo imperiale tedesco. Queste
donne influiscono sullo Czar e gli han dato a credere
che la Germania vorrebbe attaccarlo. — Bismarck fece
il possibile per dissuaderlo, assicurando che la triplice
alleanza ha uno scopo puramente difensivo. Dopo la pubblicazione
del trattato di alleanza austro-germanico, nulla
v'è di segreto. Le due Potenze non hanno mire aggressive.
Se la Russia attaccasse l'Austria, la Germania è
chiamata a difenderla.
</p>

<p>
La posizione della Germania e dell'Italia è identica.
Bisogna che la Francia attacchi una delle due Potenze
alleate, perchè l'aggredita possa invocare il <i>casus foederis</i>.
Del resto ciò avverrebbe anche se non ci fosse trattato.
La Germania non potrebbe lasciare aggredire l'Italia
senza muoversi a sua difesa. Lo stesso farebbe l'Italia
verso la Germania se la Francia tentasse di passare il
Reno. Si è convinti che ove la Francia vincesse la Germania,
si rivolgerebbe subito contro l'Italia per abbatterla
e riprendere in Europa quella egemonia alla
quale aspira. Farebbe lo stesso con la Germania nel caso
che l'Italia fosse vinta per la prima.
</p>

<p>
La triplice alleanza non ha alcun interesse a trarre
con sè la Turchia. Se questo proposito fosse in lei, si
saprebbe subito, il Sultano non essendo un principe che
sappia mantenere il segreto. La Turchia ha buone truppe,
<span class="pagenum"><a id="Page_279"></a>[279]</span>
ma esse non hanno potenza che in una guerra difensiva.
È assurdo quindi il presumere che si voglia trarla nella
triplice; non vi sarebbe scopo.
</p>

<p>
Questo linguaggio crudo, ma leale del principe di
Bismarck, fece impressione sullo Czar, il quale partì da
Berlino convinto delle buone intenzioni del governo tedesco.
</p>

<p>
Lo Czar invitò l'imperatore Guglielmo alle grandi
manovre militari che nell'estate venturo saranno tenute
in Russia. La convinzione dell'imperatore Guglielmo e
del principe di Bismarck è che per un anno almeno è
assicurata la pace.
</p>

<p>
Il giudizio su Alessandro III è ch'egli ami e desideri
la pace. Le sue abitudini, i suoi studi, la nessuna esperienza
di governo, la nessuna cura per l'esercito, il suo
fisico stesso lo fanno bramoso di calma. Egli però è circondato
da qualche generale di cui il Principe teme e
che può influire sull'animo suo. Non andrebbero meglio
le cose col suo successore, giovine ancora e non abbastanza
educato alle arti del governo.
</p>

<p>
<i>20 ottobre — 1 pom.</i> — Secondo colloquio con Erberto
Bismarck.
</p>

<p>
Ho esposto come l'Austria sia sempre la stessa nei
suoi metodi di governo. Costituita come essa è da varie
genti, con lingue e civiltà diverse, non può esser salda,
nè sperare che non si disfaccia che ad una sola condizione,
cioè che rispetti tutte le nazionalità. Orbene, nell'Impero,
meno l'Ungheria, la quale, avendo un governo
autonomo, e grazie al buon senso di Tisza, si regge sicura,
nell'Austria il governo favorisce l'elemento slavo,
vive con esso a danno delle popolazioni tedesche e italiane.
Or questo è male, e a noi crea imbarazzi. Se gli
italiani fossero ben trattati, se la loro autonomia fosse
rispettata, gl'italiani del Regno non avrebbero ragione
a doglianze e mancherebbe il pretesto all'irredentismo.
</p>

<p>
Le durezze usate a Trieste sono inopportune, non giovano
all'Impero e nuocciono a noi. Aggiungete gl'indugi
nel compimento dei processi. Il processo di Ulmann si
protrae da oltre cinque mesi; era meglio non lo avessero
fatto, ma ora è opportuno che lo conducano a termine
rapidamente.
</p>

<p>
Il conte di Bismarck, rispondendo, consente nelle mie
<span class="pagenum"><a id="Page_280"></a>[280]</span>
idee. Egli incolpa il Taaffe, il quale per rimanere al governo
non guarda al modo. L'Imperatore ha fiducia nel
suo ministro, e fa male. Erberto mi afferma di aver di
ciò scritto a suo padre affinchè ne parli al Kálnoky, il
quale fra giorni si recherà a Friedrichsruh.
</p>

<p>
L'argomento è di una grande importanza, io replicai.
L'Austria non è amata in Italia, essa non ha saputo far
obliare il suo dominio sulle terre italiane, anzi lo ricorda
pel modo come si regola a Trieste. Noi dobbiamo tenerci
stretti all'Impero austriaco. L'Italia non può avere due
nemici, l'uno a destra e l'altro a sinistra delle sue frontiere.
L'Austria deve però considerare che anche la nostra
alleanza è a lei di vantaggio. Il Bismarck fece eco
a queste mie considerazioni ed io soggiunsi:
</p>

<p>
— Non vi nasconderò che l'alleanza più simpatica
all'Italia è quella con la Germania. Io non so se il Principe
vostro padre vi abbia mai parlato dei nostri colloqui
a Gastein nel 1877. Allora io non aveva altro desiderio
che quello di congiungere in stretto vincolo l'Italia e la
Germania, anche in previsione di ostilità che ci potessero
venire dall'Austria. Il Principe in quel tempo preparava
con Andrássy l'alleanza dei due Imperi, e vedeva lontana
l'ipotesi che l'Austria, la quale ha in Polonia interessi
opposti ai vostri, potesse divenirvi nemica. Allora
contrastai che l'Austria ottenesse la Bosnia e l'Erzegovina.
È vero che vostro padre proponeva di dare all'Italia
compensi territoriali che non ebbe, ma il fatto provò che
l'Austria uscì dal Congresso di Berlino più forte nell'Adriatico
di quello che era prima, e le mie speranze
andarono deluse.
</p>

<p>
— Voi avete ragione! ma al 1878 non eravate più
al governo, e le sorti d'Italia erano affidate ad un ministro
il quale amoreggiava con la Francia.
</p>

<p>
— Su questo non ho che dirvi. Ma la Francia anch'essa
fu aiutata e le fu permesso di occupare a tempo
opportuno la Tunisia.
</p>

<p>
— Mio padre credeva che aiutando la Francia in
Africa, avrebbe potuto distrarla dall'Europa.
</p>

<p>
— Comprendo. È storia passata, e non la ricorderemo
che per trarne insegnamento per l'avvenire. Il certo si
è che l'Italia non ha frontiere sicure, e che alla prima
occasione bisognerà che la Germania ci aiuti a ricuperarle.
Per ora teniamoci uniti; teniamo per quanto è
<span class="pagenum"><a id="Page_281"></a>[281]</span>
possibile stretta l'alleanza delle tre monarchie e non
avremo nulla a temere.
</p>

<p>
— Le tre monarchie unite basteranno a mantenere
la pace. Bisognerà però non distrarci l'amicizia del governo
inglese, le cui forze sono tanto necessarie a voi
nel Mediterraneo.
</p>

<p>
— Per parte mia ho fatto quanto potevo per coltivare
l'amicizia di lord Salisbury.
</p>

<p>
— E vi siete riuscito. Non sarò indiscreto rivelandovi
le cose dette da lord Salisbury all'Imperatore nell'ultimo
viaggio di questi in Inghilterra. Salisbury dichiarò
che nel Mediterraneo egli agirà d'accordo col
governo italiano. Soggiunse che in conseguenza Sua Signoria
aveva dato speciali istruzioni al comandante della
flotta inglese nelle vostre acque.
</p>

<p>
A questo punto il colloquio è interrotto dall'arrivo
del Re e dell'Imperatore.
</p>
</div>

<p>
Le leggi sull'insegnamento e sulle associazioni in Tunisia
promulgate il 15 settembre 1888 da Alì Bey, “possessore del
reame di Tunisi,„ furono un tentativo di rivincita del Goblet
per lo scacco subito nella questione delle tasse a Massaua. Quelle
leggi, sebbene sotto una forma generale, non riguardavano che
le associazioni e le scuole italiane. Un giornale ufficioso della
Residenza francese, il <i>Petit Tunisien</i>, lo diceva esplicitamente.
</p>

<p>
Allorchè la Francia impose il suo protettorato al Bey di Tunisi,
nel trattato di Casr-el-Saïd si dichiarò che il governo della
Repubblica francese garentiva l'esecuzione dei trattati esistenti
tra il governo della Reggenza e i diversi Stati europei. Il trattato
dell'8 settembre 1868 tra l'Italia e la Tunisia stabiliva all'art. 1
che “tutti i diritti, privilegi e immunità„ conferiti agli italiani
nella Reggenza dagli usi e dai trattati erano confermati. Il governo
della Repubblica, quindi, si rendeva garante dei diritti
derivanti dalle Capitolazioni e acquisiti in favore degli italiani.
</p>

<p>
È ben vero che nel 1884 i gabinetti di Parigi e di Roma
presero degli accordi per regolare l'esercizio della giurisdizione
a Tunisi, e il gabinetto di Roma consentì la <i>sospensione</i> della
giurisdizione consolare italiana, ma fu espressamente convenuto
nel protocollo relativo (25 gennaio 1884) che tutte le altre immunità,
vantaggi e garenzie assicurate dalle Capitolazioni, dagli
usi e dai trattati rimanessero in vigore.
</p>

<p>
<span class="pagenum"><a id="Page_282"></a>[282]</span>
Data cotesta situazione di diritto non poteva non sembrare
strano all'on. Crispi che il Bey avesse promulgato le suddette
leggi, e che esse portassero anche la firma del rappresentante del
governo della Repubblica.
</p>

<p>
La legge, la quale voleva: sottoporre le scuole italiane all'ispezione
del direttore dell'insegnamento pubblico nella Reggenza
o dei suoi delegati, — fare di costui il giudice della validità dei
diplomi, — rendere obbligatorio l'insegnamento della lingua francese, — imporre
condizioni arbitrarie all'istitutore italiano che
volesse aprire una scuola privata, — proporre pene ed ammende, — era
evidentemente un attentato alle nostre prerogative e ledeva
i nostri diritti. Altrettanto deve dirsi dell'altra legge che pretendeva
imporre condizioni agl'italiani che volessero riunirsi in
associazione, sciogliere le associazioni esistenti, ecc. Infatti nelle
“immunità vantaggi e garenzie„ che ci erano assicurati dalle
Capitolazioni, dagli usi e dai trattati con la Reggenza, erano:
1.º l'immunità delle associazioni e delle scuole italiane in Tunisia
di non dipendere che dal diritto italiano; 2.º il vantaggio
per i nostri connazionali di fare educare ed istruire i loro figli
nelle istituzioni italiane o regolate dalle nostre leggi, — quello
di associarsi, come si erano sempre associati, con fini di solidarietà,
di beneficenza, di mutuo soccorso, ecc.; 3.º la garanzia che lo
<i>statu-quo</i> non sarebbe stato turbato durante i trattati esistenti.
</p>

<p>
Le proteste di Crispi e la questione che ne seguì sono chiarite
dai documenti che qui sotto riassumiamo:<a class="tag" id="tag25" href="#note25">[25]</a>
</p>

<div class="blockquote">
<p>
22 settembre 1888.
</p>

<p>
Da Tunisi (Berio, Console generale d'Italia). — Avverte
che una legge del Bey, ispirata a concetti annessionisti,
sottomette tutte le scuole all'ispezione francese.
<span class="pagenum"><a id="Page_283"></a>[283]</span>
Un'altra legge proibisce le associazioni non autorizzate.
Entrambe le leggi sono evidentemente fatte contro i soli
istituti italiani.
</p>

<p>
23 settembre.
</p>

<p>
Crispi, a Berlino, Vienna, Londra. — Segnala il fatto;
ritiene le nuove leggi del Bey non applicabili agli italiani,
1.) per il diritto che viene loro dalle Capitolazioni
(art. 2 del Prot. 25 gennaio 1884); 2.) per l'art. 14
del Trattato colla Tunisia dell'8 sett. 1868. Si prega avvertirne
il governo locale, osservando che dette leggi
sono un avviamento ad una celata annessione ed una
risposta agli ultimi eventi di Massaua.
</p>

<p>
24 settembre.
</p>

<p>
Da Parigi (Ressman). — L'<i>Havas</i> pubblica che i decreti
sulle scuole e sulle associazioni hanno un carattere permanente
e furono resi dal Bey nei limiti de' suoi diritti
alto-sovrani. Goblet fece dire indirettamente a Ressman
che nell'applicazione di quei decreti sarà usata la massima
arrendevolezza e prudenza a nostro riguardo.
</p>

<p>
28 settembre.
</p>

<p>
Crispi, a Parigi. — Ripete che i decreti tunisini violano
le Capitolazioni riconosciute dal Bey e dalla Francia.
«Se il Bey di Tunisi fosse indipendente — telegrafa
Crispi — saprei come provvedere. Ma essendo sotto la
protezione francese, quasi pupillo sotto tutela, sono costretto
a rivolgermi alla Potenza protettrice affinchè
voglia spiegarsi in così grave questione. Abbiamo in Tunisi
28 mila italiani.... Non possiamo rinunciare alle
nostre prerogative.... Non bisogna dimenticare che la
giurisdizione consolare in Tunisi è sospesa, non soppressa....»
</p>

<p>
29 settembre.
</p>

<p>
Crispi, al Console italiano a Tunisi. — Ebbe per le
vie di Parigi il testo delle leggi tunisine. Il governo
beylicale ha il diritto di riordinare le scuole pubbliche,
<span class="pagenum"><a id="Page_284"></a>[284]</span>
ma i suoi poteri si fermano alla soglia delle scuole istituite
da privati o da società straniere. Spera che le leggi
in questione rispetteranno i diritti acquisiti e riconosciutici
esplicitamente. Osserva che esse definiscono come
delitti certi atti i cui autori dovrebbero essere tradotti
innanzi ai tribunali. La giurisdizione consolare non è
soppressa, ma solamente sospesa. Incarica Berio di presentare
queste osservazioni al ministro residente di Francia,
affinchè il nostro silenzio non s'interpreti come acquiescenza.
</p>

<p>
29 settembre.
</p>

<p>
Da Parigi (Ressman). — Ebbe un colloquio con Goblet
che rimproverò di essersi deciso a simili atti senza previa
amichevole intelligenza col governo italiano. Goblet rispose
che l'affare di Massaua avevalo scoraggito: sostenne
che i decreti beylicali non potevano dirsi lesivi
nè delle Capitolazioni nè di alcun diritto acquisito, tutto
dipendendo dalla loro applicazione. Goblet aveva dato
istruzioni a Massicault perchè nulla facesse per la esecuzione
dei decreti senza chiedere il consenso e il concorso
del R. Console. Non pare a Goblet che si possa
da noi contestare la legittimità di un ispettorato delle
scuole, puramente igienico, ch'egli del resto ammetterebbe
che fosse esercitato anche da noi, in Italia, sovra
istituti francesi. Protesta di voler evitare ogni questione
e rispettare le Capitolazioni e i nostri diritti; esige però
che dal nostro canto si riconosca alla Potenza protettrice
il dovere e il diritto di guidare nelle vie della civiltà
il popolo protetto. Goblet trovò strano la nostra
suscettibilità, mentre annunciamo di voler creare in
Tunisia un ispettorato nostro e una direzione delle scuole.
In conclusione dice «aspettate l'applicazione de' decreti:
o non saranno applicati o lo saranno nella misura conveniente
d'accordo tra noi e il vostro console.» Ressman
avverte che si prevede la caduta del Ministero e che
forse sarà più facile intendersi col successore, il quale
sentirà meno dolorosamente le ferite di Massaua e Zula.
</p>

<p>
30 settembre.
</p>

<p>
Da Parigi (Ressman). — L'<i>Havas</i> pubblicò il sunto del
colloquio fra Ressman e Goblet. Le polemiche si riaccesero.
<span class="pagenum"><a id="Page_285"></a>[285]</span>
Ci accusano di voler dare il fuoco alle polveri.
Goblet è assente. Ressman chiede istruzioni pel prossimo
colloquio che dovrà avere con lui.
</p>

<p>
1 ottobre.
</p>

<p>
Crispi, a Parigi. — «Un governo serio quando tratta
con altro governo si astiene dal dare pubblicità ai colloquii
che avvengono tra esso e i ministri stranieri. Di
simile pubblicità si fa uso soltanto quando non si vuole
comporre amichevolmente un dissidio. Noi non possiamo
nè direttamente nè indirettamente ammettere il diritto
nel Bey di decretare discipline per l'esercizio dell'insegnamento
privato de' nostri concittadini in istituti italiani
in Tunisia. Ripeto quanto già dissi. Se siffatto diritto
fosse ammesso e l'Europa lo acconsentisse, noi ci sentiremmo
in dovere di applicare analoghi decreti qui in
Roma a tutti gli istituti e corporazioni straniere, la maggior
parte de' quali è francese. Se avessimo voluto sollevare
una questione internazionale col nostro reclamo, non
vi avremmo telegrafato come già fecimo. Senonchè il
signor Goblet pare animato da ben altri sentimenti. In
conclusione noi non possiamo accontentarci delle assicurazioni
dateci circa il modo di applicazione dei decreti
ai nostri istituti. Sono i decreti stessi che respingiamo
in principio come illegali, violatori de' nostri diritti, contrari
alle Capitolazioni e ai trattati vigenti....»
</p>

<p>
1 ottobre.
</p>

<p>
Da Parigi (Ressman). — Tornerà nel prossimo colloquio
con Goblet a parlare dei decreti tunisini. Goblet
per dimostrare i riguardi che ci voleva usare, disse di
aver prescritto a Massicault di nominare membro del
Consiglio d'istruzione pubblica da istituirsi nella Reggenza
anche un direttore delle scuole italiane.
</p>

<p>
3 ottobre.
</p>

<p>
Da Parigi (Ressman). — Ha una intervista con Goblet
che gli ripete tutti gli argomenti delle antecedenti interviste.
Ressman gli dichiara che noi respingiamo i
decreti. Goblet risponde che non ci ha mai domandato
<span class="pagenum"><a id="Page_286"></a>[286]</span>
di accettarli: da parte sua, egli mantiene che il Bey o
il protettorato avevano il diritto di emanarli, perchè
fatti a scopo di buona amministrazione e di civiltà.
Goblet non ci chiede che di riservare il nostro giudizio
per il caso in cui si venisse ad una applicazione che
senza il concorso del Console italiano a Tunisi non sarà
tentata.
</p>

<p>
7 ottobre.
</p>

<p>
Da Tunisi (Berio). — Conferì con Massicault: questi
propone di escludere l'autorizzazione obbligatoria per
le scuole già esistenti e di mettere la più gran cortesia
nelle ispezioni che avverranno, prevenutone il Console
del Re ed in presenza del Console. Esige però autorizzazione
per le scuole da creare e diritto di sorveglianza.
Massicault non crede che le Capitolazioni ci diano diritto
a tale riguardo. Berio propone a Massicault (<i>ad
referendum</i>) di comunicargli una o due volte all'anno
la statistica particolareggiata delle nostre scuole con
la situazione materiale e morale di esse. Massicault accetta
la proposta e ne informerà Goblet.
</p>

<p>
9 ottobre.
</p>

<p>
Da Berlino (Riva, Incaricato d'Affari d'Italia). — L'Ambasciatore
di Germania a Parigi informò il governo
della Repubblica essere desiderio del Gabinetto
di Berlino che la questione si mettesse in via diplomatica
e non in via amministrativa. Fece insieme comprendere
che il testo delle Capitolazioni non era in favore
de' nuovi decreti tunisini. Ciò parrebbe sufficiente
per far capire al governo francese che, come avvenne
per la questione di Massaua, la Francia, qualora persistesse
nell'atteggiamento assunto, si troverebbe di fronte
anche la Germania.
</p>

<p>
11 ottobre.
</p>

<p>
Da Parigi (Ressman). — Münster (ambasciatore germanico)
gli lesse una nota di Bismarck in cui sono
date istruzioni all'ambasciatore di Germania a Parigi
analoghe a quanto è contenuto nel documento precedente.
</p>

<p>
<span class="pagenum"><a id="Page_287"></a>[287]</span>
</p>

<p>
12 ottobre.
</p>

<p>
Da Parigi (Ressman). — Le dichiarazioni di Goblet
a Münster furono estremamente concilianti e pacifiche.
La Francia trovarsi nella necessità di evitare complicazioni:
volersi rispettare assolutamente le nostre scuole
esistenti: neppure l'ispezione si farebbe senza l'intervento
del Console italiano. Lord Salisbury aveva dal canto
suo dichiarato che non vedeva obbiezioni contro l'applicazione
dei decreti beylicali alle scuole inglesi di Tunisia.
Goblet soggiunse che le minaccie di una nostra
rappresaglia rispetto le scuole francesi a Roma, non
tornerebbe sgradita ai radicali francesi, essendo quelle
scuole, in generale, clericali. Goblet ripetè più volte a
Münster che intendeva rispettare integralmente i nostri
diritti e le Capitolazioni.
</p>

<p>
16 ottobre.
</p>

<p>
Crispi, a Parigi. — Ressman dovrà dichiarare a Goblet
che i due decreti beylicali sulle scuole e sulle associazioni
non sono applicabili ai cittadini italiani residenti
nella Reggenza. Münster parlerà nello stesso senso.
Crispi desidera comporre amichevolmente la vertenza.
</p>

<p>
19 ottobre.
</p>

<p>
Crispi, a Berlino, Vienna, Londra. — Di fronte ai
decreti beylicali, l'Italia trovasi in una posizione diversa
da quella in cui si trovano le altre Potenze le quali
non hanno scuole od associazioni a Tunisi. Per essi è
questione di solo principio: per noi di principio e di
fatto. È probabile che alla ripresa dei lavori parlamentari,
si facciano interpellanze su ciò. Occorre quindi di
sistemare la questione.
</p>

<p>
19 ottobre.
</p>

<p>
Crispi, a Parigi. — A Berlino fu risposto all'ambasciatore
francese, Herbette, che la Germania ci appoggerà
essendosi i giureconsulti dell'Impero dichiarati
favorevoli alla nostra tesi, nella questione di diritto. A
<span class="pagenum"><a id="Page_288"></a>[288]</span>
noi può bastare che Goblet faccia dichiarare da Massicault
a Berio che i decreti non saranno applicati ai
nostri istituti.
</p>

<p>
21 ottobre.
</p>

<p>
Crispi, a Parigi. — «In verità il signor Goblet vuol
ripetere la favola del lupo e dell'agnello, ed io non intendo
prestarmi a far la parte dell'agnello. Noi reclamiamo
contro i decreti beylicali del 15 settembre dai
quali siamo stati offesi e si vorrebbe dare a credere che
il nostro reclamo sia una provocazione. Il provocatore è
colui che ci ha offesi, e noi siamo i provocati. La posizione
nostra in Tunisia è singolare, e nessuna Potenza
d'Europa si trova colà nelle nostre condizioni. Nessuna
Potenza vi ha scuole e nessuna Potenza ha nella Reggenza
una colonia popolare come la nostra ed alla cui
educazione ed al cui insegnamento bisogna provvedere.
Se le altre Potenze accettano i decreti beylicali e non
reclamano, nulla danno alla Francia perchè non è leso
alcun loro diritto. Per esse non sarebbe che una questione
di principio. Volendo dar prova di moderazione,
dissi al conte di Bismarck che non tenevo si pubblicasse
un nuovo decreto che revocasse quello del 15 settembre.
A me bastava che il sig. Massicault dichiarasse
al console Berio che le nuove disposizioni legislative
non sono applicabili alle nostre scuole ed alle nostre associazioni
in Tunisi e che nel fatto non venissero applicate.
Il conte di Bismarck deve avere telegrafato in
questo senso al conte Münster e ve ne informo acciocchè
sappiate essere nostre e non di Berlino le proposte concilianti
per la soluzione della questione. Sappiate ancora,
e ciò confidenzialmente, che cinque giorni addietro fu
telegrafato da codesta Nunziatura al Vaticano che Goblet
era perplesso sul partito a prendere e che era disposto
a dar ragione all'Italia: vorrebbe però salva la
sua dignità. Ora io non tengo alla forma, ma alla sostanza,
e la soluzione da me proposta, appoggiata dalla
Germania, converrebbe alle due parti. In tale stato di
cose, dipende dal contegno di codesta Ambasciata ottenere
giustizia.»
</p>

<p>
<span class="pagenum"><a id="Page_289"></a>[289]</span>
</p>

<p>
21 ottobre.
</p>

<p>
Da Vienna (Avarna, Incaricato d'Affari d'Italia). — Kálnoky
riconosce il buon diritto dell'Italia nella quistione.
L'Austria-Ungheria non ha però negli affari tunisini,
come in quelli egiziani, alcun interesse speciale.
</p>

<p>
21 ottobre.
</p>

<p>
Da Londra (Catalani, Incaricato d'Affari d'Italia). — <i>Il
Foreign Office</i> domandò il parere dei consulenti legali
della Corona esprimendo intanto l'opinione 1.º) che la
Francia non aveva diritto a far emanare dal Bey un
decreto che quest'ultimo non avrebbe avuto diritto di
emanare prima dell'occupazione francese; 2.º) che l'Inghilterra,
consentendo all'abolizione delle Capitolazioni
per ciò che concerne l'amministrazione della giustizia,
non concesse alla Francia alcun potere su ciò che riguarda
le scuole inglesi.
</p>

<p>
22 ottobre.
</p>

<p>
Da Parigi (Menabrea). — Münster informò Menabrea
delle conversazioni di Crispi con Erberto Bismarck, relativamente
ai decreti beylicali sulle scuole ed associazioni.
Menabrea si recò da Goblet a presentargli la proposta
conciliante di Crispi. Goblet rispose aver dato
istruzioni a Massicault di trattare la questione con Berio
e quindi non volerne discutere con Menabrea. Questi
chiese quali istruzioni erano state date al Residente francese.
Goblet rispose che «nulla sarebbe mutato alle cose
esistenti e che il decreto non verrebbe applicato alle nostre
scuole ed associazioni esistenti se non col consenso
del nostro Console», al che Menabrea replicò che non
si trattava soltanto del presente e che il governo del Re
non acconsentirebbe a che il decreto minacciasse le istituzioni
future. «Pregai Goblet — scrive Menabrea — di
ben considerare le conseguenze di un conflitto qualora il
R. Governo rifiutasse, in tal caso, di permettere l'ispezione.
Goblet si mantenne ostinato nella sua prima risposta senza
accettare alcuna osservazione, interpretando a suo modo
e il nostro trattato e il protocollo del 25 gennaio 1884,
<span class="pagenum"><a id="Page_290"></a>[290]</span>
il cui secondo articolo è abbastanza esplicito. Non potei
trattenermi dal dirgli che trattandosi di un decreto che
muta sostanzialmente le condizioni di istituzioni della
colonia europea più antica e più numerosa di Tunisi,
mentre i francesi non sono che 3000, sarebbe stato opportuno
di presentire l'opinione dell'Italia. Al che Goblet
rispose: «Noi abbiamo le nostre truppe che proteggono
i vostri interessi italiani.» — Allora andai sulle
furie dicendogli che sapevo come le truppe francesi erano
entrate in Tunisia e che l'Italia non aveva bisogno della
protezione francese: era buona a proteggersi da sè, come
si era protetta prima dell'entrata de' francesi in Tunisia,
della quale non avemmo mai a lagnarci. L'Italia, d'altronde,
ha diritto di essere rispettata, il che non si sente
abbastanza in Francia. Nel mettere fine a questa spiacevole
conversazione con un uomo impetuoso e cavilloso,
io gli posi l'<i>ultimatum</i> conciliativo indicato da V. E.
Egli non l'accettò e mi ritirai lasciandogli la responsabilità
di tutte le conseguenze del suo rifiuto. Si vede
ch'egli vuole lasciare la porta aperta a nuove gherminelle,
quando verrà il momento di creare nuove istituzioni
italiane in Tunisia. Mi pare che a Berio si potrebbe
dare il mandato di mantenere fermo presso Massicault
la proposta di V. E. Prima di recarmi da Goblet presi
conoscenza de' suoi precedenti colloquii con Ressman,
di cui ammiro la fermezza e la prudenza per aver potuto
per tanto tempo sopportare i ragionamenti del suo
interlocutore.»
</p>

<p>
23 ottobre.
</p>

<p>
Da Berlino (Riva). — Conferì con Holstein rimettendogli
un promemoria. Holstein riconosce il favorevole
cangiamento del Gabinetto inglese, dovuto agli ufficii
della Germania; buon sintomo la preoccupazione dell'Inghilterra
per le scuole maltesi in Tunisia. Nell'interesse
della pace, è d'avviso di evitare tutto ciò che
possa rappresentare pel governo francese una umiliazione
esplicita. L'Italia potrebbe acconciarsi ad una soluzione
meramente pratica della vertenza, limitarsi, cioè,
a conseguire una tacita rinunzia all'applicazione dei decreti,
riservandosi a segnalare e contestare gli atti che
implicassero violazione di quella rinunzia.
</p>

<p>
<span class="pagenum"><a id="Page_291"></a>[291]</span>
</p>

<p>
23 ottobre.
</p>

<p>
Crispi, a Tunisi. — Si limiti il Console a dichiarare
l'inapplicabilità de' decreti. Il Ministero ha deciso di trattare
la questione esclusivamente a Parigi. Non si comprometta
il Console col Residente francese.
</p>

<p>
20 ottobre.
</p>

<p>
Crispi, a Parigi. — Si approva la condotta di Menabrea.
La questione non può essere trattata che a Parigi. Berio
ebbe solo istruzione di dichiarare che i decreti sono
nulli ai nostri occhi. Goblet ha dato prova di non apprezzare
la moderazione con cui ci siamo condotti. Menabrea
può fare un ultimo tentativo con Goblet dopo
di essersi inteso con Münster. Se fallirà, provvederassi
al da fare. Si loda il contegno di Ressman.
</p>

<p>
24 ottobre.
</p>

<p>
Da Parigi (Menabrea). — Conferì con Goblet. La
conversazione fu meno tempestosa della precedente. Si
ripeterono da una parte e dall'altra le argomentazioni
dell'antecedente colloquio. Menabrea notò che il Bey
con quei decreti aveva proceduto ad un atto che il Sultano,
suo alto sovrano, non avrebbe osato di fare nell'impero
ottomano ed al quale i francesi stessi si sarebbero
opposti. I tre ambasciatori di Germania, Italia e
Inghilterra si trovarono in quel dì (24) riuniti al Ministero
degli Affari esteri. Münster aveva già esortato
Goblet ad una attitudine conciliante. Lord Lytton dividendo
perfettamente la nostra opinione, aveva detto
a Menabrea non essere esatto — come asseriva Goblet — che
Salisbury accettasse i decreti, ma che la questione
era stata sottoposta ai giureconsulti della Corona.
Benchè Goblet non abbia accettato per ora la proposta
di Crispi, parve alquanto scosso e si sarà forse convinto
che il meglio a fare per lui sarà di arrendersi quando
Berio avrà fatto le note dichiarazioni.
</p>

<p>
<span class="pagenum"><a id="Page_292"></a>[292]</span>
</p>

<p>
26 ottobre.
</p>

<p>
Da Vienna (Avarna). — Ebbe udienza da Kálnoky.
Questi è lieto di riconoscere la moderazione mostrata
da Crispi nella questione. L'Austria, quantunque non
abbia diretto interesse nella questione stessa, ne aveva
degli indiretti e principalissimo quello che la pace non
fosse turbata, e l'Italia sua alleata non si trovasse
complicata in un conflitto. Kálnoky sa dei consigli pervenuti
a Parigi da Londra e da Berlino: tenere quindi
fiducia che la Francia avrebbe cercato di evitare qualsiasi
conflitto.
</p>

<p>
26 ottobre.
</p>

<p>
Crispi, a Parigi, Vienna, Berlino. — (<i>Confidenziale</i>). — Avverte
come sia informato che lord Salisbury discorrendo
col R. Incaricato d'affari a Londra circa i
decreti beylicali abbia detto di essersi già pronunziato
sui medesimi dal punto di vista politico, facendo sapere
a Goblet che li riteneva come un atto insensato ed
inopportuno.
</p>

<p>
26 ottobre.
</p>

<p>
Crispi, a Tunisi. — «Gli argomenti contenuti nella
nota di Massicault (comunicata da Berio) sono senza
valore. Tunisi è per noi paese a Capitolazioni, perchè
sottoposto a Potenza musulmana e in virtù del diritto
incontestato di cui l'Italia godette da tempo immemorabile.
Questo diritto è ricordato dall'art. 1 del Trattato
in vigore col Bey e fu riconosciuto dalla Francia
nel protocollo del 25 gennaio 1884. Secondo le Capitolazioni
tutto quanto concerne la vita intellettuale, morale,
giuridica della colonia italiana è sottratto all'autorità
del governo beylicale. Gli articoli 15 e 18 sono
erroneamente invocati, perchè relativi alla vita materiale
ed economica, e non potrebbero essere applicati alle
scuole ed alle associazioni non industriali: di più, costituiscono
una eccezione, e in diritto l'eccezione non
ammette interpretazione estensiva. Quanto alla convenzione
dell'8 giugno 1883 fra Tunisi e la Francia, non
<span class="pagenum"><a id="Page_293"></a>[293]</span>
potrebbe evidentemente alterare le stipulazioni fra il
Bey e le terze Potenze. È inoltre anteriore al protocollo
del 25 gennaio 1884 fra noi e la Francia, dove è espressamente
stipulato che ogni immunità e vantaggio accordati
dalle Capitolazioni, dagli usi, dai trattati, resterebbe
in vigore. In altre parole il Bey, prima del
protettorato non avrebbe avuto il diritto di emettere
tali decreti non più della Turchia per quanto concerne
l'impero ottomano, e se la Turchia ne emanasse, la
Francia si opporrebbe. Ora il protettorato non saprebbe
modificare lo stato giuridico esistente di faccia ai terzi:
1.º) perchè stabilito senza il loro consenso; 2.º) perchè
pel trattato del Bardo i diritti delle terze Potenze furono
dichiarati inalterabili; 3.º) perchè i nostri diritti,
immunità, privilegi ci furono riconosciuti e garantiti
dalla stessa Potenza protettrice. Il Bey si trova di fronte
alla Francia in condizioni di vassallaggio tali che noi
non potremmo impiegare contro di lui i mezzi che impiegheremmo
verso un sovrano indipendente. Oltrecciò
i decreti, essendo stati redatti a Parigi e solamente
<i>pro-forma</i> rivestiti della firma del Bey, è a Parigi che
la soluzione dev'essere concordata. Limitatevi quindi a
dichiarare che, secondo il governo italiano e per le ragioni
suddette, i decreti non sono applicabili e non
dovranno essere applicati ai nostri istituti ed alle nostre
associazioni presenti o future, e domandate che di queste
dichiarazioni vi sia dato atto formale. Se il ministro
residente si rifiuta, voi potete dichiarare che vi è interdetta
ogni discussione ulteriore.»
</p>

<p>
27 ottobre.
</p>

<p>
Da Parigi (Menabrea) — Partecipò a Goblet il telegramma
mandato da Crispi a Berio (v. doc. 26 ott.),
dichiarando i decreti non applicabili e non da applicarsi
mai ai nostri istituti (scuole ed associazioni) presenti e
future in Tunisia.
</p>

<p>
Pregò Goblet di prendere atto della dichiarazione.
Goblet ne prese atto, dichiarando alla sua volta che
manteneva la precedente interpretazione.
</p>

<p>
<span class="pagenum"><a id="Page_294"></a>[294]</span>
</p>

<p>
24 ottobre, 2, 7 e 14 novembre.
</p>

<p>
Da Tunisi. — (<i>Rapporti</i>). — Berio (contrariamente
alle istruzioni ministeriali) entrò in discussione con Massicault.
Ne' suoi rapporti si diffonde in particolari, riferendo
i colloqui avuti col Residente francese. Da segnalarsi
il solo rapporto in cui Berio dà conto delle
probabilità che avrebbero le pratiche, suggeritegli dal
Ministero, per trarre nella discussione il Console britannico
e per mezzo suo il direttore del Collegio inglese
della società per gli ebrei in Tunisi. Questo direttore,
certo Perpetuo di Livorno, uomo ambizioso e senza carattere,
benchè d'ingegno e di studi, erasi accostato
alla Residenza francese: era quindi difficile di giovarsene.
</p>

<p>
4 novembre.
</p>

<p>
Crispi, al Console a Tunisi. — «Non vi siete conformato
alle mie istruzioni del 26 ottobre. Dovevate chiedere
che il governo del Bey prendesse formalmente atto
delle nostre dichiarazioni, che i decreti tunisini non
sono applicabili e non saranno applicati alle nostre
istituzioni e associazioni presenti e future. Se il governo
del Bey rifiutavasi a prendere atto di ciò, dovevate
dichiarare che ogni ulteriore discussione vi era interdetta.
Voi dovevate quindi ricusare di ricevere anche
<i>ad referendum</i> le nuove proposte di Massicault. Il governo
del Re ha una posizione inespugnabile in diritto
e vuol mantenervisi. Dite al signor Massicault che voi
avete sorpassato i vostri poteri accettando <i>ad referendum</i>
le proposte ch'egli vi ha fatto e che il governo
del Re si rifiuta d'esaminare. Il governo del Bey non
deve che dare atto della vostra dichiarazione. Se lo
nega, è a Parigi che intendiamo portare il dibattito.»
</p>

<p>
11 novembre.
</p>

<p>
Da Tunisi (Berio). — Riferisce di avere nel corso di
una conversazione con Massicault parlato del mezzo di
giungere ad un accordo; non ha però presi impegni.
</p>

<p>
<span class="pagenum"><a id="Page_295"></a>[295]</span>
</p>

<p>
31 dicembre.
</p>

<p>
Da Parigi (Menabrea). — Goblet intrattenne Menabrea
di un equivoco nato tra Massicault e Berio, sulla facoltà
di trattare, fra essi e sul luogo, la questione dei
decreti. Menabrea aveva ricevuto istruzioni perchè fosse
discussa esclusivamente a Parigi. Goblet vorrebbe trattarla
a Tunisi.
</p>

<p>
1 gennaio 1889.
</p>

<p>
Crispi all'ambasciatore a Parigi. — Sin dal principio
eransi date istruzioni a Berio di astenersi da qualsiasi
trattativa sulla questione delle scuole. Intanto il signor
Massicault, sia direttamente, sia per mezzo del signor
Benoit segretario della Residenza, tentò indurre Berio
ad accettare alcune condizioni che avrebbero potuto
compromettere le ragioni di diritto da noi sostenute
presso il governo della Repubblica, che cioè i decreti
beylicali non erano applicabili nè pel presente, nè pel
futuro alle nostre scuole ed associazioni. Berio avendoci
riferito delle proposte di Massicault, gli fu proibito recisamente
di accogliere quelle pregiudicanti i nostri
diritti e di limitarsi a redigere da lui solo e mandare
a Roma un progetto d'accordo perchè si potesse studiarlo
e deliberare sul medesimo interdicendogli, in ogni
caso, qualunque negoziazione colla Residenza. Crispi
non può quindi che confermare a Menabrea le precedenti
istruzioni perchè la questione si tratti a Parigi e
non altrove.
</p>

<p>
18 gennaio.
</p>

<p>
Da Tunisi (Berio). — Massicault gli ha detto che la
questione delle scuole si è composta a Roma e a Parigi.
Le basi sarebbero queste: le scuole esistenti rimarrebbero
sotto il regime dello <i>statu-quo</i>; le scuole future
verrebbero sottoposte al decreto beylicale.
</p>

<p>
19 gennaio.
</p>

<p>
Crispi, a Tunisi. — La notizia data da Massicault a
Berio è inesatta. Nessun accordo avvenne. Il governo
<span class="pagenum"><a id="Page_296"></a>[296]</span>
italiano si rifiuterà sempre a riconoscere validi i decreti
beylicali, anche per le scuole future.
</p>

<p>
16 gennaio.
</p>

<p>
Da Tunisi (Berio). — Trasmette copia di una Nota da
lui diretta a Massicault per stabilire: 1.º che le trattative
erano state iniziate non da lui (Berio) ma dal Residente;
2.º che Berio ha fatto proposizioni <i>ad referendum</i>
e come sue emanazioni personali.
</p>

<p>
30 ottobre 1890.
</p>

<p>
Da Parigi (Menabrea). — Nel convegno ebdomadario
Ribot ricordò incidentalmente a Menabrea le discussioni
che ebbero luogo con Goblet relativamente alla creazione
in Tunisia di nuove scuole italiane che si volevano
sottoporre ad una preventiva autorizzazione. La
questione rimase sospesa perchè il governo italiano
aveva finito col dichiarare che in quel momento non
si trattava di istituire nuove scuole, ma solo di mantenere
le esistenti come erano. Ora, vista la creazione
iniziata di nuovi istituti, Ribot domanda se il R. Governo
è sempre della stessa opinione intorno ai propri
diritti, e se non avrebbe, non volendo chiedere qualche
autorizzazione, almeno informato l'autorità beylicale
delle sue intenzioni in proposito. Menabrea rispose di
non aver pel momento incarico di trattare siffatto argomento,
ma che teneva per fermo che il governo del
Re non avrebbe receduto da ciò ch'egli crede suo diritto,
poichè nello stesso modo che nel rimanente dell'Impero
turco si riconosceva all'Italia la facoltà di stabilire le
sue scuole come le convenisse meglio, essa manteneva
i suoi diritti nella Reggenza, la quale, malgrado il protettorato
francese, non cessa di essere considerata come
facente parte dell'Impero ottomano, per cui manteniamo
tuttora i diritti derivanti dalle Capitolazioni, eccetto in
quelle parti alle quali abbiamo subordinatamente e
provvisoriamente rinunciato e che si riferiscono all'impianto
de' tribunali. Ribot non insistette, esprimendo
solo la speranza che il governo italiano l'avrebbe informato
della creazione di nuove scuole e pregò Menabrea
d'interpellare su ciò il Ministero.
</p>

<p>
<span class="pagenum"><a id="Page_297"></a>[297]</span>
</p>

<p>
1 novembre.
</p>

<p>
Crispi, a Parigi. — Si approva il linguaggio di Menabrea.
Non si crede però di acconsentire a promettere
al governo della Reggenza anche la semplice partecipazione
dell'apertura di nuove scuole in Tunisia. Del
resto è questione oggi oziosa, non essendosi aperta colà
alcuna nuova scuola, nè intendendosi aprirne.
</p>
</div>

<p>
Come è manifesto, i diritti dell'Italia rimasero impregiudicati.
Il governo francese era dalla parte del torto, e tacitamente lo
riconobbe.
</p>

<p>
Crispi avrebbe potuto denunziare il protocollo del 1884 e
riattivare la giurisdizione consolare italiana a Tunisi, ch'era stata
solamente sospesa; ma non volle. Della sua moderazione, però,
nessuno in Francia gli tenne conto.
</p>

<p class="pad2">
Dal <i>Diario</i>:
</p>

<div class="blockquote">
<p>
<i>22 ottobre.</i> — Solms mi legge una Nota nella quale
si raccomanda al governo italiano il Sultano dello Zanzibar.
La posizione di costui è abbastanza scossa e bisogna
aiutarlo a consolidarsi.
</p>

<p>
Mi ricorda quanto fu convenuto col conte Erberto
Bismarck circa un'azione comune per impedire la tratta
degli schiavi.
</p>

<p>
Il Sultano del Marocco non va più a Tangeri; egli
avrebbe paura della Spagna. La conferenza per gli affari
di quel paese dovrebbe occuparsi a render possibile la
stipulazione di un trattato di commercio per rendere
facili le relazioni coi vari Stati di Europa. Dovrebbe
inoltre determinare le norme per i tribunali misti, e definire
la sorte dei protetti e i limiti dell'autorità consolare
verso i medesimi, e infine assicurare la tutela degli
stranieri.
</p>

<p>
Il viaggio dei gran duchi Sergio e Paolo di Russia
a Costantinopoli non ebbe intenti politici. Essi furono
a visitare il patriarca di Costantinopoli, il quale parlò loro
della grande Chiesa ortodossa, e domandò il patrocinio
dello Czar. Il lavoro e l'influenza della Chiesa ortodossa
sembrano divenire importanti ed estendersi in Oriente
a danno della Chiesa latina.
</p>
</div>

<p>
<span class="pagenum"><a id="Page_298"></a>[298]</span>
</p>

<div class="blockquote">
<p class="indr">
«25 ottobre.
</p>

<p class="indl">
<i>Son Excellence Monsieur de Giers</i>,
<br />
Ministre des affaires etrangères. S. Pétersbourg.
</p>

<p>
Ce jour marque un jalon mémorable dans la carrière
si meritante de V. E. à qui cinquante ans de services
fìdèles et dévoués constituent le titre le plus enviable
à la reconnaissance de Son Auguste Souverain et à
l'admiration des gens de bien.
</p>

<p>
Permettez-moi de Vous féliciter au nom du Gouvernement
du Roi d'Italie et en mon nom personnel. Nous
poursuivons avec le même zèle un but identique; le
maintien de l'ordre. C'est donc aussi comme collaborateur
que j'exprime à V. E. le souhait le plus sincère que
ses sages conseils soient longtemps conservés à la Russie
et à l'Europe, comme un gage précieux de conservation
et de paix.
</p>

<p class="indr">
<span class="smcap">Crispi.</span>»
</p>
</div>

<div class="blockquote">
<p class="indl">
<i>A Monsieur Crispi</i>,
<br />
Ministre des affaires étrangères d'Italie.
</p>

<p>
Je prie Votre Excellence d'agréer mes très sincères
remercîments pour les félicitations et les sentiments
qu'elle à bien voulu m'exprimer à l'occasion de mon
jubilé. Veuillez croire que j'y attache beaucoup de prix.
</p>

<p class="indr">
<span class="smcap">Giers.</span>»
</p>
</div>

<div class="blockquote">
<p>
<i>27 ottobre.</i> — Il conte Solms mi parla del nuovo ambasciatore
di Francia signor Mariani, conciliante, <i>souple</i>,
autorevole in materia di commercio.<a class="tag" id="tag26" href="#note26">[26]</a>
</p>

<p>
China — passaporti — non sono vistati quelli dei
sudditi tedeschi non provenienti dalla Germania. Ringraziamenti
alla Francia per la protezione sinora prestata.
L'Italia farà lo stesso. Solms mi chiede copia della nota
che invieremo alla Francia su questo argomento.
</p>

<p>
<span class="pagenum"><a id="Page_299"></a>[299]</span>
</p>

<p>
<i>9 novembre.</i> — Solms: mi dà un lavoro su Biserta.
</p>

<p>
Mi parla del nuovo ambasciatore che il ministro Vega
de Armijo vuol mandare a Roma. Il Vega è puro cattolico
e sarebbe lieto di poter rendere qualche servizio
al Papa. Si conserverà amico delle tre Potenze, senza
mostrarsi ostile alla Francia.
</p>

<p>
I francesi studiano una ferrovia da Oran a Figuig.
Sarebbe una ferrovia militare.
</p>

<p>
Da una Nota del 19 risulta che il Sultano fa l'amore
ora col gruppo franco-russo, ora con la triplice. Al Sultano
non converrebbe allearsi con le tre Potenze. Vorrebbe
conoscere l'autore della celebre lettera della <i>Correspondance
de l'Est</i>.
</p>

<p>
<i>20 novembre.</i> — Il conte Kálnoky, al quale Sua Maestà
ha conferito l'Ordine supremo della Ss. Annunziata, mi
scrive dicendosi vivamente commosso di cotesta manifestazione
di alto favore e dell'approvazione che il Re accorda
alla linea politica che seguiamo, e mi esprime sentimenti
di sincera cordialità.
</p>
</div>

<p>
L'alta onorificenza conferita al conte Kálnoky attestò i buoni
rapporti stabiliti fra l'Italia e l'Austria. L'imperatore Francesco
Giuseppe aveva sin dal giugno manifestato la sua soddisfazione
per i buoni risultati ottenuti dalla politica di Crispi. In una lettera
privata del 2 giugno il conte Nigra scriveva:
</p>

<div class="blockquote">
<p>
«Il conte Kálnoky mi disse confidenzialmente che
S. M. l'Imperatore desiderava testimoniare a V. E. la sua
particolare stima e benevolenza, conferendole il Gran
Cordone di Santo Stefano, che è l'Ordine più elevato che
si conferisca qui ai non-sudditi austriaci (il Toson d'Oro
essendo riservato ai nazionali e ai principi e sovrani
esteri.)»
</p>
</div>

<div class="blockquote">
<p>
<i>27 novembre.</i> — De Bruck. È venuto a manifestarmi
i timori di Kálnoky sulle cose tunisine. Gli sarebbe stato
scritto che i rapporti tra Berio e Massicault sono tesi e
che da un momento all'altro potrebbe esservi rottura.
Il Kálnoky non vorrebbe che la guerra scoppiasse in
Africa.
</p>

<p>
Ho risposto che nulla v'è da temere. Berio ebbe ordine
di non trattare la questione delle Scuole, dovendo
<span class="pagenum"><a id="Page_300"></a>[300]</span>
di essa occuparsi il nostro Ambasciatore a Parigi, dove
la questione dev'essere risoluta.
</p>

<p>
A Bukarest le tre Potenze sono d'accordo.
</p>

<p>
<i>3 dicembre.</i> — Visita di de Bruck. Boulanger dichiara di
volere una repubblica tollerante, aperta a tutti. Qualcuno
crede che egli sarà un secondo Monk. Audiffret-Pasquier
in Senato ha dichiarato che si emancipa da' suoi amici
della Camera. Alle prossime elezioni generali i conservatori
voteranno per i loro e faranno tutto il possibile
per vincere. Non potendolo, voteranno per Boulanger.
</p>

<p>
Il Boulanger lavora con fortuna a preparare le elezioni.
I radicali contano sugli opportunisti per combattere
i boulangisti e la destra. Il presidente Carnot non
darà a Floquet il diritto di sciogliere la Camera, riserbandolo
ad un nuovo ministero Freycinet.
</p>
</div>

<p>
Nei primi di dicembre l'on. Crispi riceveva sulla situazione
interna della Francia le seguenti informazioni:
</p>

<div class="blockquote">
<p>
«Attraversiamo una quindicina che non fu priva di
incidenti ed emozioni; essa principiò con l'annunzio fatto
da parecchi giornali di un <i>colpo di Stato</i>, ordito dal ministero
Floquet contro il generale Boulanger ed i suoi
aderenti, e si entrava in alcuni particolari circa le misure
prese per compierlo, che al primo momento davano
un'apparenza di verità a quella notizia; ma tosto si vide
che essa non era che una finzione per dare luogo ad una
interpellanza alla Camera e costringere il Ministero a
spiegarsi sui progetti che gli erano attribuiti e smentire,
in conseguenza, le supposte misure dichiarandole contrarie
alle leggi e legandosi con ciò stesso in un certo
modo. Benchè l'annunziato colpo di Stato sia stato una
finzione, tuttavia non vi ha dubbio che si sia studiato
e si pensi tuttora al modo di liberarsi dal generale Boulanger,
la cui influenza, anzichè diminuire, tende ad
aumentare e che si teme di più in più, a misura dell'approssimarsi
delle nuove elezioni, che debbono aver
luogo nel venturo anno.
</p>

<p>
La grande dimostrazione del 2 dicembre ultimo, sulla
quale si faceva assegnamento, da una parte, per provocare
manifestazioni contro Boulanger, mentre dall'altra
<span class="pagenum"><a id="Page_301"></a>[301]</span>
il municipio, che gli è ostile, sperava crearsi un piedistallo
per coronare i suoi tentativi di assumere la suprema
autorità sulla città di Parigi, quella dimostrazione,
dico, andò fallita. Al contrario, in quella simultanea di
Nevers il generale Boulanger ebbe occasione di raccogliere
intorno a sè le opinioni diverse, ma tutte concordi
per mettere fine al sistema attuale di governo, per il
quale la considerazione pubblica va ogni giorno maggiormente
scemando, in seguito agli scandali che succedono
fra i membri del Parlamento, i quali si accusano
a vicenda di corruzione pecuniaria e si abbandonano,
nelle sedute pubbliche, ad eccessi contrari ad ogni principio
di vivere civile. Così il Boulanger ha bel giuoco e
benchè non si veda quale sia il suo scopo finale, se però
ne ha uno, egli evita intanto di compromettere la sua
posizione rispetto all'opinione pubblica, dichiarando che
tutta la sua operosità ha per oggetto di conservare la
Repubblica, minacciata e compromessa dai disordini di
ogni specie che si rimproverano al sistema attuale.
</p>

<p>
Quale sarà la repubblica di Boulanger se egli giunge
ad esserne il capo? I due partiti orleanista e bonapartista
sperano ognuno di usufruttarlo per proprio conto;
ma non è improbabile che fra i due litiganti, il popolo
esitando sulla scelta da fare, il generale Boulanger
prenda il partito di mezzo e rimanga lui stesso capo
della Repubblica che avrà ricostruito, la quale può, sotto
lo stesso nome, prendere varie forme, anche quella di
un impero, come accadde con Napoleone I, sulle cui
prime monete si legge ancora, da una parte, <i>République
française</i>, e dall'altra <i>Napoléon empereur</i>. È dubbio assai
che il Boulanger possa giungere sino a questo punto;
ma è pure inutile di pronosticare sull'avvenire, imperocchè
in questo paese, più che in ogni altro, dell'indomani
si è sempre incerti.
</p>

<p>
Di questo stato di confusione d'idee in cui si trova
attualmente la Francia si accagiona la libertà illimitata
di cui abusa la stampa; i primi a protestare contro di essa
sono quelli stessi che, altre volte, la propugnarono con
convinzione, ed uno di questi è l'ex-presidente Giulio
Grévy, che si confessava una volta di avere errato nel
sostenere nel Parlamento la legge sulla stampa. Fra i
punti che dànno luogo ad attacchi contro il governo,
uno dei principali è il disordine finanziario dello Stato
<span class="pagenum"><a id="Page_302"></a>[302]</span>
che trascina dietro sè, da un esercizio a un altro, un
disavanzo che cresce sempre e che tosto raggiungerà il
<i>miliardo</i>, senza che si veda ancora il modo di coprirlo.
Si è proposto a tale effetto una tassa sulla rendita, ma
questa venne or ora respinta quasi all'unanimità dalla
Commissione della Camera; per cui, a meno che il Ministero
ritiri il disegno di legge, questo provocherà, di
certo, una discussione vivissima in cui esso avrà probabilmente
la peggio. Ad ogni modo la questione finanziaria
sarà quella che darà luogo alla battaglia dei partiti
contro il Ministero, gli uni per rovesciarlo, gli altri
per trasformarlo in senso ancora più radicale.
</p>

<p>
In mezzo a questi intrighi ed agitazioni parlamentari
il ministro che sembra avere preso la posizione la più
solida e più rispettata è quello della guerra, il signor di
Freycinet, che, nel disimpegno delle sue importanti funzioni,
dimostra attitudini veramente speciali, per cui
benchè non sia militare, egli ha saputo guadagnarsi la
fiducia dell'esercito, rimanendo nei limiti delle sue specialità
ed occupandosi di perfezionare, sotto il doppio
riguardo morale e materiale, il potente strumento che
gli uomini di guerra dovranno maneggiare. Egli si studia
di migliorare la condizione dei soldati e degli ufficiali;
cerca di fare sparire quelle rivalità che furono così funeste
alla Francia; attende a specializzare le attribuzioni
dei vari elementi che costituiscono l'esercito, fa in
modo di porre un freno a quelle supremazie colle quali
alcune armi, alcuni corpi tentano sempre d'imporsi; epperciò
stabilisce che tutte le armi siano ugualmente
trattate e fa in modo che le attribuzioni dei singoli
elementi dell'esercito siano ben definite, affinchè ognuno
concorra con tutta la propria energia, allo scopo comune.
Nella sua qualità di distintissimo ingegnere egli
si preoccupa dell'ordinamento delle ferrovie, affinchè la
mobilitazione, i concentramenti si effettuino colla massima
rapidità, e per secondare i movimenti che possano
accadere nello attacco come nella difesa.
</p>

<p>
L'ordinamento delle opere di fortificazioni per mettere
in grado di resistere ai potenti mezzi di attacco
testè introdotti negli eserciti, è oggetto della sua particolare
attenzione. Questa si rivolge più specialmente alla
fabbricazione delle nuove armi adatte alle potenti materie
esplosive recentemente scoperte; si lavora con febbrile
<span class="pagenum"><a id="Page_303"></a>[303]</span>
attività per dotare l'esercito di tali nuovi strumenti
da guerra, affinchè esso ne sia interamente provveduto
nella prima metà del venturo anno. Si ha luogo di pensare
che la Francia, in questo momento specialmente per le
materie esplosive, è più avanti di tutte le altre nazioni,
ed è su questa prevalenza che si fa assegnamento per
ottenere il vantaggio nell'attacco come nella difesa. I
mezzi di cui questo esercito sarà tosto provveduto sono
tali che una nuova tattica ne sarà una conseguenza necessaria;
ed è perciò che si sta ora pensando ad elaborare
una tale tattica, che, non avendo ancora alcun precedente,
resta tuttora alquanto incerta. La superiorità
che la Francia ha acquistato e che finora si mantiene
nelle confezioni delle materie esplosive è dovuta a che
quella parte del servizio di guerra è affidato ad un corpo
di ingegneri speciale, distinto da quello di artiglieria ed
interamente dedicato agli studi che si riferiscono a quella
importante materia. Le ricerche che hanno condotto agli
esplosivi ora adottati vennero eseguite nello stabilimento
centrale delle polveri in vicinanza di Parigi, e furono
sussidiate dal concorso dei più eminenti scienziati dell'Istituto
di Francia, fra i quali il signor Berthelot, ex-ministro
della pubblica istruzione ed autore di un trattato
classico sulle materie esplosive. La composizione chimica
di queste nuove polveri è sufficientemente conosciuta
dopo che parecchie Potenze, fra le quali la Germania,
ne poterono avere alcuni saggi; ma ciò che non si conosce
bene ancora è la loro manipolazione. Intanto, finchè
non si siano potuti raggiungere i risultati ottenuti dalla
Francia, è opportuno di badare alla superiorità che sotto
quel riguardo possiede tuttora l'esercito francese. Un
ufficiale delle armi speciali, che ha assistito alle esperienze
fatte in proposito, mi narrava, non ha guari, che
restò meravigliato degli effetti di proiezioni della polvere.
Essa non dà quasi fumo, il rumore di esplosione
del fucile rassomiglia a quello di una capsula ordinaria;
la traiettoria è talmente tesa che, sino a 500 metri, il
cambiamento dell'alzo è inutile e la forza di penetrazione
col fucile Lebel è tale che a quella distanza le palle
possono attraversare lo spessore di carte rilegate in libri
da sette a otto centimetri. Si conoscono già gli effetti
prodotti dall'esplosione dei proiettili delle bocche da
fuoco; ma un risultato da notare è che i gaz sviluppati
<span class="pagenum"><a id="Page_304"></a>[304]</span>
in queste esplosioni sono <i>estremamente tossici</i>. Dò termine
a questa digressione militare col dire che fra i ministri
attuali, quello che ha preso la posizione più solida è,
come dissi, il signor Freycinet; egli si trova all'infuori
delle dispute politiche, è tutto dedito al suo presente
ufficio, si riserva per l'avvenire.
</p>

<p>
Mi rimane a parlare dei rapporti apparenti attuali
della Francia colla Russia. È da notare che molti Principi
della famiglia imperiale russa fanno da qualche
tempo soggiorni prolungati in Francia come a Biarritz,
e specialmente a Parigi, dove trovano una festosa accoglienza
dalla popolazione e dal rappresentante stesso
dello Stato, il presidente della Repubblica. In questo
momento la Russia è considerata quasi come un'alleata;
il prestito di 500 milioni, testè da essa conchiuso con una
delle principali Banche di Parigi, è il legame che unisce
i due paesi, per cui tutti gli sforzi degli speculatori sono
rivolti a fare riuscire l'imprestito a detrimento degli
altri valori, e specialmente degli italiani, che si tenta di
deprimere in tutti i modi col rappresentare il nostro
paese come rovinato per effetto della denunzia del nostro
trattato di commercio colla Francia. Non passa
giorno senza che nei giornali anche più seri vi sia qualche
articolo di fondo sulla nostra condizione finanziaria
per indurre i portatori dei nostri titoli a liberarsene per
investire il loro denaro nei nuovi fondi russi. Però, a
quanto pare, i detentori di fondi italiani non si lasciano
facilmente sedurre, e quantunque il nostro paese sia dipinto
sotto i più cupi colori, qui si sente che l'Italia
è tuttora considerata come la <i>Frugum alma parens, saturnia
tellus</i>, e che se vi manca un po' di moneta per gli
scambi, vi si produce sempre abbastanza da <i>campare</i> largamente
sia per il vivere, sia per il <i>conforto</i> della vita.
</p>

<p>
L'irritazione contro l'Italia, benchè vada scemando,
è lungi però dall'essere sul punto di sparire; essa è mantenuta
dallo spirito di <i>chauvinisme</i> che domina anche
nelle menti più sane, e benchè grande sia in molti il
desiderio di un sincero e duraturo riavvicinamento con
l'Italia, questo popolo non può ancora assuefarsi a che
l'Italia, nel costituire la sua unità, sia sfuggita a quel
protettorato, almeno morale, che la Francia intendeva
esercitare sulla nostra nazione. Fra i più tenaci <i>chauvins</i>
non è cancellata la speranza di uno sfasciamento dell'Italia;
<span class="pagenum"><a id="Page_305"></a>[305]</span>
ed è perciò che i lamenti del Papa per la perdita
del potere temporale trovano la più rumorosa eco,
non solo nel clero, ma anche nei laici francesi, perfino
in quelli che sono i meno praticanti ed anche liberi pensatori.
Credo adunque che il nostro governo, mantenendo
ognora fermi i principî d'indipendenza e di unità coi
quali si è ricostituita la nazione, riuscirà — mostrandosi,
d'altra parte, arrendevole nelle cose meno importanti che
non compromettono quei principî — credo, dico, riuscirà
a persuadere gli stranieri che siamo oramai una rispettabile
nazione, mentre si dissiperanno quelle nubi che
rendono tuttora difficili assai i nostri rapporti con questo
paese, rapporti che abbiamo pure grande interesse a mantener
buoni.»
</p>
</div>
</div>

<div class="chapter">
<p>
<span class="pagenum"><a id="Page_307"></a>[307]</span>
</p>

<h2><a id="capitolo_undecimo"></a><span class="smcap">Capitolo Undecimo.</span>
<br />
<span class="small">1889.</span></h2>

<p class="somcap">
Il suicidio dell'arciduca Rodolfo di Asburgo. — La Federazione balcanica e una
iniziativa di Crispi. — L'inaugurazione dell'Esposizione di Parigi. — Il pericolo
di guerra con la Francia: missione del cardinale Hohenlohe presso Leone XIII;
missione del deputato Cucchi presso il principe di Bismarck. — Italiani a Parigi. — L'abolizione
delle tariffe differenziali e l'ostilità della Francia. — Giudizii
di Spuller sulla stampa francese.
</p>

<p>
Il 1889 fu nella politica internazionale un anno di gravi preoccupazioni
e di dolorosi avvenimenti.
</p>

<p>
Gl'incidenti di Firenze, di Massaua e di Tunisi avevano esasperato
l'opinione pubblica in Francia, tantochè quel governo
fu tentato di risolvere a suo vantaggio la contesa circa le scuole
italiane in Tunisia con l'annessione della Reggenza, e, a un dato
momento, la guerra parve imminente. L'alleanza franco-russa
fortunatamente era ancora <i>in fieri</i>; chè anche in Russia l'irritazione
era grande per la perduta influenza in Bulgaria e in Rumania.
La triplice alleanza “costeggiata„ cautamente dall'Inghilterra,
dette allora la misura della sua forza fronteggiando e
risolvendo man mano tutte le difficoltà, mostrandosi concorde e
decisa, ma tenendosi sempre sulla difensiva. Leggendo i documenti
si ha la spiegazione dell'ansietà che dominò in quell'epoca
nelle Cancellerie d'Europa, e si giustificano altresì le accuse che
allora si movevano alla Francia e alla Russia di essere esse la
causa di tutte le inquietudini e degli enormi armamenti.
</p>

<p>
L'amicizia e la reciproca fiducia del principe di Bismarck e
<span class="pagenum"><a id="Page_308"></a>[308]</span>
dell'on. Crispi si erano saldate al fuoco della lotta quotidiana.
L'Italia era senza restrizioni per la Germania, convinta che la
politica di questa sinceramente tendeva alla pace; la Germania,
sicura dell'Italia, ne sosteneva dovunque il prestigio e gl'interessi,
oltre la parola del trattato di alleanza. Dai brani del <i>Diario</i>
che precedono ciò risulta luminosamente.
</p>

<p>
A capo d'anno vi fu tra i due uomini di Stato questo scambio
di augurii:
</p>

<div class="blockquote">
<p class="indr">
Friedrichsruh, 31/12/1888.
</p>

<p>
Je prie V. E. vouloir bien agréer les vœux qu'avec
ma femme je forme pour sa sante et pour son bonheur
et de me conserver son amitié personnelle et les sympathies
politiques qui nous uniront à l'avenir comme
dans le passé.
</p>

<p class="indr">
<span class="smcap">Bismarck.</span>
</p>
</div>

<div class="blockquote">
<p class="indr">
Roma, 1/1/1889.
</p>

<p>
Je remercie Votre Altesse de m'avoir si aimablement
devancé. Les vœux que Votre Altesse et Madame la
Princesse de Bismarck veulent bien m'exprimer sont
ceux que je forme de grand cœur à leur endroit. Mes
sentiments personnels sont trop connus de Votre Altesse
pour que j'aie à lui dire combien profondes et
sincères sont mon amitié et mon admiration pour elle.
Je souhaite que nos sympathies politiques soient également
inaltérables, car de même que nous avons les
amis communs, nos ennemis sont les vôtres.
</p>

<p class="indr">
<span class="smcap">Crispi.</span>
</p>
</div>

<p>
Alla fine di gennaio, la Casa imperiale d'Austria-Ungheria
fu colpita da una grave sciagura, il suicidio del principe ereditario
Rodolfo.
</p>

<p>
Su questi avvenimenti l'on. Crispi ebbe da fonte attendibile
le informazioni che seguono: le quali pubblichiamo per contribuire
a distruggere le varie leggende che vorrebbero gettare
una peggior luce sull'infelice Arciduca:
</p>

<p>
<span class="pagenum"><a id="Page_309"></a>[309]</span>
</p>

<div class="blockquote">
<p class="indr">
«Vienna, 6 febbraio 1889.
</p>

<p>
Il mattino di mercoledì 30 gennaio scorso, l'Arciduca
fu trovato nel suo letto a Mayerling, ucciso da palla
alle tempia. Giaceva sullo stesso letto vicino a lui il
cadavere, parimente traforato da palla alla testa, della
signorina Maria Wetchera, figlia della vedova Baronessa
e del fu barone Wetchera, già Agente austro-ungarico
in Egitto, giovanetta diciottenne assai nota nella società
di Vienna per la sua avvenenza.
</p>

<p>
Si tratterebbe quindi d'un doppio suicidio.
</p>

<p>
L'autopsia del cadavere della ragazza avrebbe rivelato
che non era intatta, ma che non era incinta, come
era stato supposto.
</p>

<p>
Sembra che l'Arciduca avesse visto per la prima volta
la giovane Wetchera alle corse del <i>Derby</i> di Vienna in
primavera e fosse stato vivamente colpito dalla di lei
bellezza. Non era mistero in Vienna che l'Arciduca non
viveva in grande armonia colla consorte, arciduchessa
Stefania, e che in realtà i due sposi da molto tempo
non avevano più intimità. L'Arciduca non poteva più
sopportare la convivenza colla moglie, e si assicurava
perfino che avesse chiesto all'Imperatore di poter divorziare,
per sposare la signorina Wetchera, e che ne avesse
ricevuto, come ben si può supporre, un rifiuto accompagnato
da rimproveri. La baronessa Wetchera madre,
che non ignorava le attenzioni dell'Arciduca verso sua
figlia, ma che si assicura avere ignorato fino a qual
punto queste attenzioni fossero intime, aveva passato
colla figlia qualche tempo a Londra, durante la stagione
estiva, in giugno e in luglio; poi passò il resto dell'estate
a Reichnau, non lungi da Vienna. L'intimità fra
la giovane e l'Arciduca, favorita, dicesi, dalla compiacenza
d'una signora, amica della casa Wetchera, e dal
comprato silenzio della domesticità, avrebbe cominciato
nello scorso ottobre e avrebbe continuato fino al momento
della catastrofe. I luoghi di convegno sarebbero
stati il Prater, il giardino ed il palazzo di Modena,
appartenenti all'arciduca Francesco d'Austria-Este, la
casa stessa della baronessa Wetchera, in di lei assenza,
e la casa dell'arciduca a Mayerling. Questa casa, o meglio
l'agglomerato di case di Mayerling, antico convento,
<span class="pagenum"><a id="Page_310"></a>[310]</span>
poi residenza di campagna, era divenuto da qualche
anno proprietà dell'Arciduca, che ne aveva fatto una
residenza di caccia; ed è situato in una valle, fiancheggiata
da boschi, che si dirama dalla Helenenthal, valle
principale di Baden presso Vienna.
</p>

<p>
Domenica 27 gennaio scorso, l'arciduca Rodolfo assistette
insieme coll'Imperatore, con varii Arciduchi e
Arciduchesse, e coll'arciduchessa Stefania, sua moglie,
ad una serata presso il principe e la principessa di
Reuss. A questa serata, a cui assisteva tutto il Corpo
Diplomatico estero e tutta l'alta società di Vienna, c'era
pure la baronessa Wetchera colla figlia. Parlai, io stesso,
alla prima e stetti qualche tempo vicino alla seconda,
non senza notare che i di lei occhi erano costantemente
fissi sul Principe Imperiale. Mi si dice che questi le
parlò. Io non lo vidi. Ma sembra certo che, sia di viva
voce, durante quella serata, sia, come pure si dice, con
un biglietto mandato l'indomani, la signorina avvertì
il Principe che sarebbe andata a raggiungerlo a Mayerling.
</p>

<p>
Il lunedì 28 gennaio, nel pomeriggio, l'Arciduca si
recò a Mayerling e invitò a una partita di caccia, per
l'indomani mattina, suo cognato il duca Filippo di Sassonia
Coburgo ed il conte Hoyos, suo famigliare.
</p>

<p>
La signorina Wetchera, nel pomeriggio dello stesso
giorno di lunedì 28 gennaio, eludendo la sorveglianza
della dama di compagnia che era entrata per qualche
istante nel magazzino di Rodek al Kohlmarkt, si mise
in un fiacchero e pervenne, la sera stessa, alla casa di
caccia di Mayerling. La madre, inquieta di questa fuga,
si sarebbe diretta, per avere notizie della figlia, alla
polizia, che non seppe o non volle dargliene. Fatto è che
la ragazza passò la notte del 28 al 29 gennaio coll'Arciduca
e nella di lui camera. Il martedì mattina, 29 gennaio,
l'Arciduca non prese parte alla caccia e fece dire
al duca Filippo di Coburgo e al conte Hoyos che avessero
a cacciare senza di lui. Dopo la caccia, nel pomeriggio,
l'Arciduca, che avrebbe dovuto far ritorno a
Vienna per assistere ad un pranzo di famiglia, pregò il
duca Filippo di Coburgo, che doveva assistere allo stesso
pranzo, di scusarlo presso l'Imperatore e l'Imperatrice,
e telegrafò pure all'arciduchessa Stefania per iscusarsi,
allegando una leggiera indisposizione.
</p>

<p>
<span class="pagenum"><a id="Page_311"></a>[311]</span>
Il conte Hoyos rimase a Mayerling. La caccia doveva
ricominciare di buon'ora il mattino seguente, mercoledì
30 gennaio.
</p>

<p>
L'Arciduca passò ancora quella notte colla signorina
Wetchera. Il fiaccheraio dell'Arciduca, Bratfisch, fu ammesso,
dicesi a tarda sera, alla presenza dell'Arciduca
e della giovane e cantò per divertirli.
</p>

<p>
E qui si passò nelle prime ore del mattino del 30,
la tragedia del doppio suicidio.
</p>

<p>
La giovane parrebbe essere stata uccisa la prima di
mano dell'Arciduca, in seguito a risoluzione presa da
entrambi di morire insieme; ma è anche possibile che
essa si sia uccisa di propria mano. Pare certo però che
sia morta per la prima, perchè fu trovata ben composta
nel letto colle mani incrociate. L'Arciduca invece pendeva
dalla parte superiore del corpo un po' fuori del
letto, col braccio penzoloni, e con spruzzi di sangue
sul petto, gettati a quanto pare dalla ferita della giovane
morta.
</p>

<p>
Queste sono le supposizioni fondate sull'ispezione
dei cadaveri. Non hanno tuttavia il carattere di certezza.
Le circostanze immediate e concomitanti della doppia
uccisione non ebbero testimoni. Per quale straordinaria
eccitazione d'animo e di sensi, per quale reciproca esaltazione
di spirito in delirio, o per quale follia dell'uno
o dell'altra o d'entrambi, tale catastrofe sia accaduta,
è un segreto che starà probabilmente sepolto nelle due
tombe, nella modesta fossa di Heiligenkreuz e nell'arca
della Chiesa dei Cappuccini di Vienna.
</p>

<p>
Come la notizia sia stata portata a Vienna dal conte
Hoyos, come sia stata inviata sul luogo una Commissione
imperiale di cui facevano parte il prof. Wiederhofer,
medico della Corte e il Cappellano della corte, e
come il corpo del defunto Arciduca sia stato trasportato
a Vienna nella notte dal 30 al 31 gennaio, fu
raccontato, fin dai primi giorni, dalla stampa ufficiale
viennese.
</p>

<p>
Il cadavere della giovane, dopo fatta l'autopsia, fu
sepolto colla maggior possibile secretezza, ma coll'assistenza
della madre nel cimitero di Heiligenkreuz, vicino
circa quattro chilometri a Mayerling.
</p>

<p>
Come lugubre episodio del dramma, il cacciatore
dell'Arciduca, confidente o per lo meno conscio di questi
<span class="pagenum"><a id="Page_312"></a>[312]</span>
amori, si sarebbe pur egli suicidato. Il di lui corpo sarebbe
stato seppellito a Baden; la circostanza avrebbe
contribuito ad accreditare la versione, corsa nei primi
momenti, che l'Arciduca fosse stato ucciso da un guarda-caccia
o guarda-foreste.
</p>

<p>
La lettera dell'Arciduca al sig. De Szögyeny, resa
ora pubblica nella sua sostanza per mezzo dei giornali,
nella quale è annunziato il proponimento del suicidio
del Principe, è stata scritta nel mattino del 30 gennaio,
e quindi immediatamente prima, forse pochi minuti
prima del colpo. Ma rimane incerto, per ora almeno, se
sia stata scritta prima delle due morti, ovvero nell'intervallo
fra l'una e l'altra».
</p>
</div>

<div class="blockquote">
<p class="indr">
«Vienna, 14 febbraio 1889.
</p>

<p>
Aggiungo alcuni nuovi particolari, appresi da fonte
autorevole, intorno alla morte dell'arciduca Rodolfo. Il
lunedì 28 gennaio, nel pomeriggio, la giovane Maria
Vetsera (così deve essere scritto questo nome), uscì di
casa in compagnia della contessa Maria Larich, nata
<i>von Wallersee</i> (figlia di S. A. R. il duca Lodovico di
Baviera). Nella via del Kohlmarkt, la contessa Larisch
entrò nel magazzino dei fratelli Rodeck. Maria Vetsera
colse questo momento per fuggire, e si recò, come narrai
precedentemente, a Mayerling, dove l'Arciduca si era
recato nello stesso giorno. La ragazza portò con sè il
revolver, col quale fu poi compiuto il doppio suicidio.
La madre, baronessa Vetsera nata Baltazzi, avvertita
della disparizione della figlia e presumendo dove essa
doveva trovarsi, si recò nella stessa sera presso il direttore
di polizia, barone Francesco von Krauss, e l'indomani
presso il Ministro dell'Interno, che l'avrebbe
rassicurata, dicendole che l'Arciduca doveva venire il
giorno stesso a pranzo dall'Imperatore, che gli avrebbe
parlato in proposito e che intanto non conveniva fare
scandali. Il 30, nel mattino, la madre vieppiù inquieta
si recò alla Burg e chiese dell'Imperatrice. Sua Maestà
che aveva di già appresa la notizia della doppia morte,
volle dare ella stessa alla baronessa Vetsera la dolorosa
notizia, e appena questa introdotta in di Lei presenza,
le disse piangendo: «I nostri poveri figli sono morti».
</p>

<p>
Nessuno sa, è bene ripeterlo, come la catastrofe sia
<span class="pagenum"><a id="Page_313"></a>[313]</span>
accaduta. Ma è certo che il revolver fu portato dalla
ragazza e che questa morì per la prima. Si deve supporre,
che essa, o in seguito ad un rifiuto dell'Arciduca,
d'accondiscendere ad una proposta di fuga e di vita
comune, o per disperazione in previsione d'un abbandono
più o meno prossimo, o per sovreccitazione d'uno
spirito dominato da prepotente passione, si tirò alle
tempia il colpo di revolver che l'uccise. Se questa ipotesi
che sembra probabile è vera, si spiega facilmente
come l'Arciduca, che non aveva con sè nessun revolver,
che pareva lieto, che aveva fatto inviti a caccia per
quel giorno e per l'indomani, che s'era divertito nella
prima parte della notte a sentire cantare il fiaccheraio
Bratfisch, trovandosi, ad un tratto, in presenza del cadavere
d'una ragazza di buona famiglia, che s'era uccisa
per amor suo e nel suo letto, e prevedendo le
conseguenze d'una tale catastrofe per la sua fama, per
il suo avvenire e per l'onore della sua Casa, sia stato
condotto al proposito d'uccidersi anch'esso. Sembra che
un certo tempo sia difatti trascorso fra la morte della
ragazza e quella dell'Arciduca. Nel frattempo questi
avrebbe scritto le lettere da lui lasciate e segnatamente
quella al sig. de Szögyeny.
</p>

<p>
L'ipotesi che l'Arciduca e la ragazza si siano uccisi
per accordo deliberato insieme non sembra ammissibile.
</p>

<p>
L'Arciduca aveva notoriamente altre relazioni simultanee,
il che escluderebbe in lui l'esistenza d'una passione
prepotente e furiosa. È più verosimile che l'Arciduca
abbia considerato le sue relazioni colla giovane
Vetsera nello stesso modo che quelle che aveva avuto
e aveva con altre donne, e che abbia preso l'amore di
questa ragazza per lui con eguale leggerezza o indifferenza.
Invece si sarebbe a un tratto trovato in presenza
d'una passione violenta che l'avrebbe spaventato
o annojato, e alla quale avrebbe voluto sottrarsi. Il
convegno di Mayerling, se pure vi fu convegno e non
sorpresa, sarebbe stato non chiesto, ma subìto dall'Arciduca;
e la ragazza vi si sarebbe recata, munita di
revolver da lei procuratosi in Vienna, come fu accertato,
colla determinazione di uccidersi se avesse avuto
la certezza di un prossimo abbandono. Questa, ripeto,
è pura ipotesi, ma fra tutte quelle imaginate finora è
la più fondata.
</p>

<p>
<span class="pagenum"><a id="Page_314"></a>[314]</span>
Contrariamente a quanto fu narrato in sulle prime,
la madre, baronessa Vetsera, non fu lasciata andare a
Mayerling. Ci andarono invece, avvertiti appositamente
dalla polizia, un fratello di lei, sig. Baltazzi e suo cognato
barone di Stockau, e ciò nella sera del 30. Nel
pomeriggio di quel giorno la Commissione Imperiale
recatasi a Mayerling fece trasportare il cadavere della
ragazza, avvolto in un lenzuolo, in una camera vicina,
che fu chiusa e sigillata. Poi fu fatta la ricognizione
del cadavere dell'Arciduca e questo fu trasportato nella
notte a Vienna. In quella medesima notte il sig. Baltazzi
e il barone di Stockau furono autorizzati a portare
con sè il cadavere della propria nipote, ma secretamente,
nella propria carrozza. Essi difatti trasportarono il cadavere
fino al Convento di Heiligenkreuz, dove, chiuso
in una cassa, fu provvisoriamente seppellito nel cimitero.
La madre ebbe poi il permesso di far trasportare,
quando vorrà, in altro luogo, la cassa, che intanto sta
nel cimitero di Heiligenkreuz.»
</p>
</div>

<p>
L'idea di cercare la soluzione della questione d'Oriente in
una Federazione dei gruppi nazionali della penisola balcanica è
antica.
</p>

<p>
L'on. Crispi, il quale da lungo tempo l'apprezzava, anche in
omaggio al principio di nazionalità che aveva trionfato nel Risorgimento
italiano, prese l'iniziativa di tradurla in atto. Ne
parlò dapprima a Bismarck e a Kálnoky; e l'intento immediato
essendo quello di opporre una diga all'invadenza della Russia,
e di rafforzare la Triplice in Oriente, ebbe i due Cancellieri consenzienti.
</p>

<p>
In aprile 1889, Crispi propose, come avviamento alla Federazione,
una lega militare tra Rumenia, Bulgaria e Serbia. Ed
ecco in quali circostanze.
</p>

<p>
Il Re Carlo e i liberali rumeni, offesi per l'ingratitudine con
la quale la Russia, annettendosi la Bessarabia, aveva compensato
il valido concorso dell'esercito rumeno nella guerra del 1877,
ostacolavano l'influenza russa nel loro paese, e costruivano fortificazioni
lungo il Seret per precludere ai russi la miglior via
d'invasione nei Balcani.
</p>

<p>
Il ministro rumeno a Pietroburgo presentando, nei primi di
aprile di quell'anno, le sue credenziali allo Czar, questi gli disse
<span class="pagenum"><a id="Page_315"></a>[315]</span>
che “la Rumania non comprendeva affatto i propri interessi„;
e si espresse in termini vivi “contro la dinastia colà regnante
di principi stranieri„. E anche il ministro degli Affari
esteri, Giers, parlando in quei giorni coll'ambasciatore d'Italia,
Marocchetti, deplorò “i continui errori della politica rumena„
e osservò che “l'attuale dinastia non essendo ortodossa, non corrisponde
ai veri interessi del paese„.
</p>

<p>
Andato al potere, per le esigenze della situazione parlamentare
rumena il partito conservatore, amico della Russia, il signor Lascar
Catargi che lo presiedeva fece le seguenti dichiarazioni:
</p>

<p>
“La politica estera che il signor Carp voleva seguire è talmente
antinazionale, che se egli osasse confessarla non potrebbe
probabilmente continuare a vivere in questo paese.
</p>

<p>
Il Ministero Rossetti-Carp, al pari del Governo di Bratiano,
è stato un governo personale del Re. — È dovere del Parlamento
accusare qualsiasi governo personale, e se il paese vuole
che il Re non possa più fare una politica personale, deve esso
abbattere tutti i governi di questo genere. <i>Non aggiustate il
manico alla falce.</i>„
</p>

<p>
L'irriverenza di siffatto linguaggio e l'esplicito biasimo inflitto
alla politica estera inaugurata dal Bratiano ed accettata
dal Carp, indisposero tutta la stampa liberale. Anche l'Inghilterra
se ne preoccupò e lord Salisbury si affrettò a far pratiche attive
per incoraggiare il re Carlo a non lasciarsi sopraffare dalla
Russia.
</p>

<p>
L'on. Crispi, il 15 aprile, telegrafava agli ambasciatori italiani
a Vienna e a Berlino.
</p>

<div class="blockquote">
<p>
«Dalle nostre informazioni risulta che il linguaggio
tenuto dal sig. Catargi in Parlamento sarebbe assai
poco rassicurante in quanto che costituirebbe una vera
requisitoria contro la politica estera del Gabinetto caduto
e sarebbe irriverente per il Re che accusa di avere
voluto avere un governo personale. Questo contegno
del primo Ministro rivela una situazione grave sulla
quale crederei superfluo richiamare l'attenzione di codesto
Governo se non mi sembrasse opportuno ed urgente
stabilire una comune linea d'azione in vista di
possibili rivolgimenti in Rumania.
</p>

<p>
Voglia esprimere la mia preoccupazione e riferire.»
</p>
</div>

<p>
<span class="pagenum"><a id="Page_316"></a>[316]</span>
Il 18 aprile Crispi telegrafava all'Ambasciatore a Berlino:
</p>

<div class="blockquote">
<p>
Apprendo da Pietroburgo che il Governo russo togliendo
pretesto dalla espulsione di alcuni sudditi russi
dalla Rumania, ha ordinato al suo Ministro a Bukarest
di chiedere:
</p>

<ul>
<li>1.) Inchiesta severa;</li>
<li>2.) Punizione dei funzionari che hanno espulso;</li>
<li>3.) Indennità pecuniaria.</li>
</ul>

<p>
È chiaro che tali domande conducono ad una di
queste due conseguenze: o far cedere il Governo rumeno
in una questione d'ordine interno e di polizia,
nella quale è solo giudice competente; o se il Governo
non cede, far seguire le accennate intimazioni da una
azione che comprometta l'autonomia rumena.
</p>

<p>
Ho messo in avviso i Gabinetti di Vienna e di Londra.
Credo opportuno far notare anche a Berlino che
una guerra in Oriente potendo avere eco sul Reno, sarebbe
bene che codesto Gabinetto s'interessasse attivamente
di quanto avviene in Rumania.
</p>
</div>

<p>
Da Berlino fu risposto che il Governo germanico divideva
gli apprezzamenti di Crispi, ma che non avendo la Germania
interessi vitali in Rumania, spettava più specialmente all'Austria
di vigilare verso i paesi danubiani. Il conte di Bismarck opinava
che per ristabilire una comune linea di azione in vista di eventuali
rivolgimenti in Rumania, sarebbe stato bene che Crispi si
rivolgesse all'Austria e all'Inghilterra “spiegando i motivi della
sua provvida iniziativa„.
</p>

<p>
Il conte Kálnoky, invece, rispose di essere preoccupato della
situazione, ma che credeva il ministero rumeno poco vitale e
la Russia aliena dalla guerra; una intesa sarebbe stata allora
prematura.
</p>

<p>
Il 20 aprile Crispi spediva i seguenti telegrammi:
</p>

<div class="blockquote">
<p class="indl">
<i>R. Ambasciata Italiana</i>,
<br />
Vienna.
</p>

<p>
(<i>Riservatissimo</i>). — Mi asterrò dall'apprezzare le opinioni
del conte Kálnoky riassunte nel suo telegramma
di ieri. La situazione a noi pare più seria che a codesto
Governo, e sebbene esso sia più direttamente interessato
<span class="pagenum"><a id="Page_317"></a>[317]</span>
di noi nella questione, sento il dovere di considerare
certe possibilità, forse probabili eventualità. Non
insista per un'intesa poichè il conte Kálnoky non crede
giunto il momento, ma mostri la convenienza di promuovere
fra la Serbia, la Rumania e la Bulgaria, in
previsione di una guerra, un patto militare federale
affinchè, scoppiando le ostilità, le loro forze dipendano
da un solo capo e procedano con un piano unico. Ho
motivo di credere che questo concetto sorriderebbe a
Cristic e che il re Carlo non sarebbe contrario ad unirsi
agli altri Stati Balcanici, egli che tempo fa manifestava
l'intenzione di stringere accordi doganali con la Bulgaria.
Qualora il conte Kálnoky convenisse nell'idea, si
combinerebbe il modo per procedere d'accordo verso i
Governi interessati.
</p>
</div>

<div class="blockquote">
<p class="indl">
<i>R. Legazione Italiana</i>,<br />
Belgrado.
</p>

<p class="indl">
<i>Agenzia Italiana</i>,<br />
Sofia.
</p>

<p>
(<i>Riservatissimo</i>). — Desidero sapere se il concetto di
una federazione militare, che in caso di guerra nella
Penisola balcanica porrebbe gli eserciti Serbo, Bulgaro
e Rumeno sotto un unico capo e ne collegherebbe i
movimenti con un unico piano, troverebbe favorevole
accoglienza presso codesto Governo. Metta avanti l'idea
con somma prudenza, facendone vedere i vantaggi,
senza alcuna proposta. Tastato così il terreno, riferisca.
</p>
</div>

<p>
Ma la proposta non incontrò il gradimento di Kálnoky.
</p>

<div class="blockquote">
<p>
«Riferii a Kálnoky — telegrafava l'ambasciatore
Nigra il 23 aprile — la opinione di Vostra Eccellenza
su di un patto militare tra gli Stati Balcanici. Kálnoky
mi ha risposto che non domanderebbe di meglio, ma
crede: 1.) che la cosa non ha ora alcuna probabilità;
2.) che non avrebbe probabilità se non nel caso di necessità
e quando gli eventi fossero prossimi. Ciò è ovvio;
3.) che lo Czar non ha nessuna intenzione di guerra e
che le Potenze alleate non devono fornirgli alcun pretesto
per cambiare attitudine, provocando una lega militare
nei Balcani.»
</p>
</div>

<p>
<span class="pagenum"><a id="Page_318"></a>[318]</span>
Alle quali argomentazioni rispondeva l'on. Crispi:
</p>

<div class="blockquote">
<p>
Per quanto riguarda una federazione balcanica sono
d'avviso che bisogna prepararla in tempo di calma e
non quando gli avvenimenti siano per precipitare. Ho
ragione di pensare che l'idea di simile confederazione
non sia mal veduta a Berlino, e son certo che a Belgrado
si sia molto propensi ad attuarla. Proponendo un
accordo a questo riguardo tra le Potenze alleate, non
dicevo che esso dovesse esplicarsi in modo violento e
subitaneo, bensì con la necessaria prudenza, affinchè
non sorgessero sospetti atti ad ottenere un effetto contrario
a quello cui mirerebbe l'accordo. Comunque sia
non turberò la calma del conte Kálnoky, nella speranza
che le Potenze non abbiano a pentirsi dell'indugio.
</p>
</div>

<p>
E il 25 aprile, in seguito a nuove notizie allarmanti circa
le intenzioni del governo russo verso la Rumania, soggiungeva:
</p>

<div class="blockquote">
<p>
Quest'ultimo concetto di federazione militare balcanica
non può e non deve, naturalmente, attuarsi che
per via di consigli, acciocchè paia spontaneamente voluta
dai tre governi, non da altri suggerita, molto meno
imposta. Nè credo si debba attendere l'ultimo momento
per procurare quell'accordo. Ove la guerra scoppi non
è più luogo a federazione, ma ad alleanze, e queste si
stringono secondo l'interesse del momento. Non divido
gli apprezzamenti ottimisti del conte Kálnoky, al quale
auguro, come a noi pure, che la Russia si conduca con
calma nella questione che pare voler suscitare in Rumania.
</p>
</div>

<p>
Nella tornata del 3 maggio della Camera dei deputati l'onorevole
Crispi, interpellato e biasimato da alcuni deputati dell'Estrema
sinistra per un congedo accordato all'Ambasciatore d'Italia
presso il governo francese alla vigilia dell'inaugurazione dell'Esposizione
di Parigi, rispose:<a class="tag" id="tag27" href="#note27">[27]</a>
</p>

<div class="blockquote">
<p>
«Il governo della Repubblica francese per la solennità
del centenario del 5 maggio e per l'inaugurazione
dell'Esposizione universale, non invitò il corpo diplomatico:
<span class="pagenum"><a id="Page_319"></a>[319]</span>
quindi da parte nostra non ci potevano essere
rifiuti. <i>(Si ride a destra. — Rumori all'estrema sinistra).</i>
</p>

<p>
Il congedo dell'onorevole generale Menabrea non fu
nè imposto, nè consigliato da me. Sin dal 3 aprile, il
nostro Ambasciatore chiese al Ministro degli esteri di permettergli
di venire in Italia, e il permesso subito gli fu
concesso. <i>(Interruzioni all'estrema sinistra).</i>
</p>

<p>
<span class="smcap">Presidente.</span> — Non interrompano, onorevoli colleghi,
li prego!
</p>

<p>
<span class="smcap">Crispi</span>, <i>presidente del Consiglio</i>. — Ciò posto cadono
tutti i ragionamenti politici, tutte le narrazioni dei
nostri onorevoli colleghi dell'estrema sinistra; e potrei
qui terminare.
</p>

<p>
Io non ho nulla a cangiare alle cose dette il 25
giugno 1887 quando risposi all'onorevole deputato Cavallotti.
</p>

<p>
Non ho da difendermi dalle accuse di debolezza o di
mancanza a doveri internazionali, poichè questi non
sono in questione; non ho neanche bisogno di dire alla
Camera come intenda governare il paese, imperocchè
essa, dopo due anni da che sono al potere, ha potuto sapere
e sa come mi conduco all'interno, come mi sono
condotto o mi conduco all'estero.
</p>

<p>
Duolmi soltanto che il deputato Ferrari, dopo aver
combattuto i vivi, abbia ricordata la tomba di un principe,
la quale è circondata dalla pietosa simpatia di
tutto il mondo. <i>(Benissimo! Bravo!)</i>
</p>

<p>
Lasciamo, signori, l'oratoria e le frasi grosse e grasse!
<i>(Ilarità).</i> Giudichiamo il mondo quale è; non è necessario
che si facciano professioni di fede: siamo tutti
figli della rivoluzione; e qual maggiore rivoluzione, o
signori, di quella per cui noi siamo qui? <i>(Benissimo!)</i>
</p>

<p>
Ogni paese ha le sue date illustri, ed i nostri colleghi
ricordando quella del 5 maggio 1789, credo non
abbiano ricordata la migliore della rivoluzione francese.
</p>

<p>
Avrei capito che avessero ricordata la notte dal 4 al
5 agosto 1789, quando furono aboliti i privilegi, e fu
fatta la celebre dichiarazione dei diritti dell'uomo e del
cittadino. Del resto, noi abbiamo qualche data migliore,
quella del 20 settembre 1870 <i>(Bene a destra e al centro)</i>
la quale, abolendo l'ultimo avanzo del feudalismo politico,
dette ai popoli completa ed intera la libertà di coscienza.
<i>(Scoppio di applausi da tutte le parti della Camera.)</i>
</p>

<p>
<span class="pagenum"><a id="Page_320"></a>[320]</span>
Noi non abbiamo mai domandato agli altri che questa
data festeggiassero, perchè ogni paese festeggia le
sue, e non so perchè si abbia tanta fretta, tanta sollecitudine,
tanto desiderio di festeggiare le date celebri
delle altre nazioni, quando abbiamo le nostre che sono
così gloriose. <i>(Bravo! — Applausi prolungati)</i>».
</p>
</div>

<p>
Realmente, l'ambasciatore Menabrea aveva chiesto il congedo
con una lettera del 3 aprile che cominciava con queste parole:
“Avvicinandosi le feste Pasquali, mi rivolgo alla cortesia di
V. E. col pregarla di darmi l'autorizzazione di recarmi per quell'epoca
in Roma, come son solito a farlo ogni anno, per conferire
con l'E. V. sulle cose che interessano i rapporti dell'Italia colla
Francia.„
</p>

<p>
L'on. Crispi non aveva motivo di negare il congedo, poichè
sapeva che tutti gli ambasciatori accreditati presso il governo
francese avevano ordine dai rispettivi governi di non intervenire
alla inaugurazione dell'Esposizione e si disponevano ad assentarsi
da Parigi. Quello che in Italia parve un gesto ostile di
Crispi verso la Francia, era una decisione di tutta l'Europa
monarchica, compresa la Russia.
</p>

<p>
Il 20 aprile fu tenuta una riunione degli ambasciatori presenti, a
Parigi. L'Incaricato d'Affari Ressman, il quale rappresentava il
Menabrea assente, informava l'on. Crispi che qualcuno degli intervenuti
negava anche di far intervenire alla cerimonia gl'Incaricati
d'Affari; però tale intervento poi fu deciso, ma ufficioso
soltanto, così che gli Incaricati non dovevano indossare uniforme,
nè seguire il Presidente della Repubblica nel giro d'inaugurazione.
“Prevedendo — scriveva il Ressman — la resistenza d'una
parte del Corpo diplomatico, il governo francese già da tempo
dichiarò che per ben distinguere ogni commemorazione politica
da una festa d'indole puramente industriale, egli celebrerebbe
in Versaglia il centenario della riunione degli Stati Generali, il
di 5 maggio, e non vi chiederebbe l'intervento dei Rappresentanti
esteri, ma inviterebbe bensì il corpo diplomatico alla cerimonia
non politica del 6 maggio in Parigi. Gli ambasciatori non
ammettono questa distinzione, nè credono che la festa di Versaglia
possa, più di quella seguente del 6 maggio, considerarsi
come un omaggio alla rivoluzione. E in questo ordine d'idee,
<span class="pagenum"><a id="Page_321"></a>[321]</span>
essi già convennero che sarà loro ugualmente impossibile d'intervenire
al banchetto che la municipalità di Parigi darà il dì
11 maggio e cui annunzia di voler convitare tutto il Corpo diplomatico,
oppure alla rivista ed alle feste del 14 luglio prossimo,
centenario della presa della Bastiglia.„
</p>

<p>
Per una doverosa riserva, l'on. Crispi affermando alla Camera
che il Corpo diplomatico non era stato invitato, ne tacque
i motivi, ma egli non prese alcuna iniziativa e non si dimostrò
in quella circostanza, meno del Gran Cancelliere russo, amico
della Francia.
</p>

<p class="pad2">
L'orizzonte politico non era sereno; le condizioni interne della
Francia e il linguaggio aggressivo de' suoi giornali destavano
gravi preoccupazioni. Crispi da tempo si era dedicato a rafforzare
la difesa nazionale. Le seguenti lettere al ministro della
Guerra, generale Bertolè, esprimono le sue ansie:
</p>

<div class="blockquote">
<p class="indr">
«Roma, 19 aprile 1889.
</p>

<p class="indl">
<i>Caro Bertolè,</i>
</p>

<p>
Il 1889 è un anno di preparazione. A tale scopo abbiamo
proposto alla Camera ed abbiamo ottenuto, dopo
lunga e viva discussione, la legge del 30 dicembre 1888.
</p>

<p>
Siamo al quarto mese dell'anno e temo, almeno mi
si dà a credere, che tanto per la fabbricazione delle armi,
quanto per la difesa delle coste, i forti di sbarramento
e la difesa della Spezia, il lavoro sia appena cominciato
o non lo sia ancora.
</p>

<p>
Voi comprenderete, amico carissimo, che la vostra e
la mia responsabilità sono gravi e se scoppiasse la guerra
e non fossimo pronti, potremmo, voi ed io, sentire le
conseguenze di un disastro, del quale veramente non sarebbe
giusto che a me fosse data anche in piccola parte
la colpa.
</p>

<p>
Sento quindi il bisogno di pregarvi a voler provvedere
con la massima sollecitudine perchè la legge del
30 dicembre 1888 abbia la sua esecuzione. Vi prevengo,
che l'uguale preghiera ho dato ai nostri colleghi della
marina e dei lavori pubblici: al primo per le fortificazioni
della Maddalena e per quelle opere che da lui dipendono
per la difesa delle coste, ed al secondo per la
costruzione dei binarî e per l'ingrandimento delle stazioni,
<span class="pagenum"><a id="Page_322"></a>[322]</span>
gli uni e l'altro tanto necessarii in caso di movimento
di truppe.
</p>

<p>
E poichè ho ricordato le truppe, permettete che io
richiami la vostra attenzione sul sistema di mobilitazione
che la sola Italia, fra tutte le grandi Potenze, continua
a praticare e il quale è costoso e lento, e in caso di
guerra può essere pericoloso.
</p>

<p>
Ne parlai al generale Cialdini, il quale si disse favorevole
al metodo prussiano e per lo meno accetterebbe
il metodo francese, il quale è una via di mezzo
tra il nostro ed il prussiano. Il generale Cialdini fece
una sola osservazione ed è quella della convenienza politica
della quale lasciò a me il giudizio.
</p>

<p>
Dopo 29 anni ch'esiste il regno d'Italia mi sembra
strano, pur troppo strano, che si possa dubitare del nostro
paese. Il sentimento nazionale è profondo in tutte
le classi della popolazione e con le 29 leve si è talmente
rimescolata cotesta popolazione che la fusione è compiuta.
</p>

<p>
Aggiungete che la formazione dei corpi locali avrebbe
il vantaggio che viene dal pungolo dell'emulazione. Il
Borbone aveva i reggimenti siciliani costituiti con l'arruolamento
dei volontari, e nessuno dubitò mai del loro
valore e della loro energia. A Curtatone uno di cotesti
reggimenti fu alla prova del fuoco e lasciò memorie
gloriose sul campo di battaglia.
</p>

<p>
L'impero austriaco è composto di parecchie nazionalità
e quei governanti i quali dovrebbero diffidare della
divisione delle razze e della varietà delle genti, non
sempre amiche e spesso rivali, adottarono il sistema territoriale.
Grazie a Dio! l'Italia è tutta di un pezzo e
sono italiani tutti quelli che abitano la penisola.
</p>

<p>
Il sistema territoriale nell'esercito porterebbe un
grande discentramento dell'amministrazione militare e
grandissime economie nella medesima....
</p>

<p>
Del resto il sistema territoriale esiste nell'artiglieria
e negli alpini, ed a nessuno venne mai in mente che
cotesti corpi siano animati meno degli altri dello spirito
nazionale e possano alla prima occorrenza mancare ai
loro doveri.
</p>

<p>
Coraggio, adunque, e sia vostra la gloria della riforma,
della quale vi ho parlato e della quale molti sono
i partigiani nel nostro esercito.
</p>

<p>
Conchiudo dopo ciò sintetizzando i concetti della mia
<span class="pagenum"><a id="Page_323"></a>[323]</span>
lettera: affrettate le opere della difesa nazionale e trasformate,
migliorandolo, il metodo della mobilitazione
delle nostre truppe.
</p>

<p>
Non vi è tempo da perdere.
</p>

<p class="indr">
L'aff.mo Vostro<br />
<span class="smcap">F. Crispi</span>.
</p>
</div>

<div class="blockquote">
<p class="indr">
Roma, il 10 luglio 1889.
</p>

<p class="indl">
<i>Mio caro Bertolè,</i>
</p>

<p>
<i>(Riservata).</i> — Richiamo la vostra attenzione sulle
continue diserzioni, le quali avvengono nel Corpo degli
Alpini. Esse indicano un male cronico che bisogna curare
con energia e presto....
</p>

<p>
Prendo questa occasione per farvi riflettere che i
grandi comandi del nostro Esercito non sono tutti bene
affidati. Bisogna svecchiare il corpo dei nostri Generali
e questo il più presto possibile.
</p>

<p>
La Germania ha compiuto cotesta opera, tanto gelosa
quanto necessaria alla difesa dello Stato. Ed in
Germania gli ufficiali avevano l'aureola delle grandi
vittorie, la quale manca intieramente ai nostri.
</p>

<p>
Non tralascierò, scrivendovi, di raccomandarvi la maggiore
sollecitudine e le maggiori cure nella fabbrica delle
armi, la quale, a quanto io ne so, va molto a rilento.
</p>

<p>
L'Europa al presente è un vulcano, che può da un
momento all'altro erompere, e bisogna trovarsi pronti.
Ogni giorno ci svegliamo col pericolo che scoppi la
guerra.
</p>

<p>
I grandi Stati affrettano gli armamenti con cura febbrile.
Noi sventuratamente siamo indietro a tutti e siamo
i primi esposti agli attacchi nemici.
</p>

<p>
La vicina Repubblica ha preparato, in mare e per
terra, quanto occorre per assalirci. Grande è la responsabilità
che pesa sul Ministero, e voi, al quale è affidata
la difesa nazionale, dovete comprenderlo meglio di tutti.
</p>

<p>
Ne ho parlato al Re ed ho fatto comprendere a S. M.
essere suo diritto e dovere l'occuparsene.
</p>

<p>
La prossima guerra non può essere ristretta nelle
proporzioni di quelle del 1859 e del 1866, e le ire ed i
risentimenti son tali — e gli strumenti della lotta sono
così potenti, che qualunque ne sia l'esito, sarà una catastrofe.
</p>

<p>
<span class="pagenum"><a id="Page_324"></a>[324]</span>
Ricordatevi che questa volta non basterà l'onore di
saperci battere, ma bisognerà vincere, vincere a qualunque
costo.
</p>

<p>
I francesi, per darsi ragione contro di noi, han voluto
costituire la convinzione, nel loro paese e nel nostro,
che io voglio fare la guerra. I miei avversari in Italia
si prestano a cotesta indegna ed antipatriottica manovra.
</p>

<p>
Nessun uomo di Stato può volere la guerra. Ed io non
posso volerla e perchè non siamo forti abbastanza e
perchè, se fossimo forti, non oserei affrontare i risultati
di un conflitto, il cui esito non è mai sicuro.
</p>

<p>
Vogliate, caro Bertolè, riflettere a tutto ciò e fate
per la parte vostra che il Re e la patria nostra non abbiano
a dolersi di noi.
</p>

<p class="indr">
Vostro aff.<sup>mo</sup>
<br />
<span class="smcap">F. Crispi</span>.
</p>
</div>

<p>
In luglio, l'irritazione della Francia, cresciuta sino al parossismo,
cagionò un grande allarme. Da varie parti, Crispi era informato
che quel governo cercava un pretesto per rompere con l'Italia,
e aveva notizie sicure di pressioni francesi sul Vaticano, intese
a indurre Leone XIII a partire da Roma. L'ambasciatore di
Francia presso il Papa, Lefèvre de Béhaine, si era recato a Parigi
alla fine di giugno ed era tornato al suo posto, autorizzato
a promettere formalmente al vecchio Pontefice — irritato per la
recente inaugurazione di un monumento a Giordano Bruno in
Campo di Fiori — che la Francia assumeva su di sè la soluzione
della “questione romana„, se glie ne avesse dato occasione
abbandonando la sua sede.
</p>

<p>
Il 12 luglio i timori di Crispi furono corroborati da informazioni
precise di autorevole persona avente larghe relazioni in
Francia. Gli era impossibile non tenerne conto, conscio com'era
delle responsabilità sue dinanzi al paese.
</p>

<p>
Il <i>Diario</i> dice:
</p>

<div class="blockquote">
<p>
<i>12 luglio.</i> — Viene... e mi racconta notizie avute
da S.
</p>

<p>
La sera chiamo Rattazzi [ministro della Casa Reale],
che arriva verso le 11. Chiedo udienza al Re. Alle 11 ½
mi scrive che il Re mi riceverebbe la domani alle 10 ant.
</p>

<p>
<span class="pagenum"><a id="Page_325"></a>[325]</span>
</p>

<p>
<i>13 luglio.</i> — Alle ore 10 dal Re. Informo delle possibili
aggressioni. Necessità di difesa. Vedere il Ministro
della Guerra Bertolè, e riunire un Consiglio speciale,
cioè, Bertolè, Brin [ministro della Marina], Cosenz
[capo dello Stato Maggiore], io ed il Re.
</p>

<p>
Alle 11 viene Pelloux [S. Segretario di Stato alla
Guerra] e mi dà conto di diserzioni nel corpo degli Alpini
a S. Dalmazzo.
</p>

<p>
Scrivo a Brin. Viene alle 3 ½. Lo informo. Si discutono
le precauzioni da prendere.
</p>

<p>
Alle 11 torna Rattazzi. Il Re chiamò il Bertolè ed
ebbe con lui un lungo colloquio. Bertolè è pronto a
fare quanto desidero. Non vorrebbe spargere allarmi,
ma far tutto con prudenza.
</p>

<p>
<i>14 luglio.</i> — Alle 9 ½ ant. dal Re.
</p>

<p>
Alle 2 ½ viene Bertolè alla Consulta. D'accordo su
tutto. Mobilitazione — Armi — Stato Maggiore — Comando
superiore — Comandanti dei Corpi d'armata.
S'intenderà con Cosenz e con Brin per prendere d'accordo
disposizioni atte a impedire ogni sorpresa, sia per
terra che per mare.
</p>

<p>
<i>14 luglio.</i> — Mando il deputato Francesco Cucchi<a class="tag" id="tag28" href="#note28">[28]</a>
in Germania a conferire col principe di Bismarck, e gli
dò la seguente lettera di presentazione:
</p>

<p>
«Altesse! Vous recevrez cette lettre par M. le député
Cucchi, que vous connaissez depuis 1870. Il vous
donnera de vive voix des renseignements bien graves,
que je ne puis pas confier à la plume.
</p>

<p>
Monsieur Cucchi a ma pleine confiance».
</p>

<p>
<i>15 luglio.</i> — Il ministro Brin viene alle 11 ½ a palazzo
Braschi con l'ammiraglio Racchia. Si parla della
flotta, dei preparativi. — Brin si lagna che a noi manchino
informazioni dai porti francesi, mentre la Francia
è a giorno di tutto ciò che avviene da noi. Racchia
<span class="pagenum"><a id="Page_326"></a>[326]</span>
[S. Segretario di Stato alla Marina] mi dà informazioni
confortanti.
</p>

<p>
<i>16 luglio.</i> — Alle 12 ½ giunge Catalani, chiamato da
Londra. Dopo colazione lo conduco nel mio gabinetto.
Narro che in Francia sono pronti alla guerra e che
sembra vogliano attaccarci per mare. Il progetto sarebbe
ardito e parrebbe una follìa, ma essendomi stato riferito
da persona degna di fede, e conoscendo che i francesi
sono capaci anche di una follìa, è necessario ritenere
la cosa come vera, e prepararci alla difesa. Ho bisogno
di sapere quali sarebbero, in tal caso, le intenzioni di
lord Salisbury, e se egli intenderebbe prevenire un'aggressione
o, al contrario, attenderebbe che ci attaccassero.
Se noi fossimo sconfitti, l'Inghilterra perderebbe
una sicura alleata sul mare.
</p>

<p>
Il Catalani ritiene che lord Salisbury non attenderà
che siamo attaccati, e che allo scopo di evitare la guerra
manderà una potente flotta nel Mediterraneo. Partirà
stasera, e venerdì mi telegraferà da Londra.
</p>

<p>
— Direte a lord Salisbury che io non provocherò
punto la Francia, che nulla farò per promuovere la
guerra; se questa verrà, vi sarò trascinato.
</p>

<p>
Il Catalani mi domandò se avessi nulla fatto pel
ristabilimento della giurisdizione consolare in Tunisi.
Risposi che la questione dorme; soggiunsi che non ho
spinto neanco la soluzione del fatto di Gabes.<a class="tag" id="tag29" href="#note29">[29]</a>
</p>

<p>
— Nulla farò, non darò pretesto alcuno. Bisogna che
il paese sappia che noi non vogliamo la guerra, e che
la faremo soltanto se obbligati a difenderci da un'ingiusta
aggressione.
</p>

<p class="pad2">
Invito il ministro Bertolè a sollecitare le misure da
prendere affinchè il Re possa partire da Roma. Alle 2 ½
viene alla Consulta e mi dice che già ha avuto parecchie
conferenze con Cosenz. Mobilitazione — Comandanti
dei Corpi d'Armata — Gran comando. Osservo che il
Bertolè è esitante e incerto nel suo linguaggio.
</p>

<p>
<span class="pagenum"><a id="Page_327"></a>[327]</span>
</p>

<p>
<i>17 luglio.</i> — Alle ore 11 ant. Rattazzi; lo incarico di
pregare il Re a voler partire.
</p>

<p>
Torna alle 2 ½. Gli dò un dispaccio giunto al Vaticano
ed un altro da Sofia perchè li comunichi al Re.
</p>

<p>
Alle 3, Brin. Sollecitazioni.
</p>

<p>
Alle 3 ½ Bertolè.
</p>

<p>
<i>18 luglio.</i> — Udienza reale. Discorsi sulla situazione.
Il Re parte alle 11 pom. per Pisa. Nella sala di aspetto
gli riferisco le ultime notizie del Vaticano, delle quali
il sovrano resta sorpreso. Uscendo dalla stazione vedo
il Cosenz. Gli domando se si era messo d'accordo con
il Bertolè.
</p>

<p>
Il Cosenz mi risponde che il Ministro gli parla delle
cose di guerra solamente quando havvi pericolo. Lo
prego di visitarmi.
</p>

<p>
<i>20 luglio.</i> — Alle 3 è venuto a trovarmi il generale
Cosenz. Anch'egli è d'avviso che i francesi ci attaccheranno. — Le
fortificazioni di Messina, della Spezia e di
Genova sono terminate. — Taranto. — I 14 corpi di
esercito. — I quattro grandi comandi: — Duca d'Aosta,
Pianell, Bariola, Ricotti. — Il concorso delle navi da
guerra. — Compagnie dei battaglioni assottigliate per
ragioni di economia. — Milizia territoriale. Non possibile
ricorrere ad un corpo di volontarii come al 1866;
mancano il capo e i quadri.
</p>

<p>
Biglietto di Nigra [ambasciatore a Vienna]:
</p>

<p>
«Caro signor presidente, eccomi giunto e attendo i
suoi ordini all'Albergo Roma, al Corso.»
</p>

<p>
Telegramma da Londra:
</p>

<p>
«Benchè Salisbury non divida nostre apprensioni,
manderà un potente rinforzo alla Squadra del Mediterraneo
in agosto, dopo la rivista navale per l'Imperatore
di Germania. Maggiori particolari col Corriere. — <span class="smcap">Catalani.</span>»
</p>

<p>
Alle 10 ½ il conte Nigra viene al palazzo Braschi. — Gli
espongo le notizie che abbiamo dalla Francia e quello
che ci è noto del Vaticano. Osservo che le pressioni del
signor di Mombel sono serie e che se non sono riuscite
ciò devesi all'esitazione del Papa. Vienna è mal servita
<span class="pagenum"><a id="Page_328"></a>[328]</span>
presso il Vaticano e perciò vede tutto in bene. Il Nigra
risponde che a Kálnoky non potrebbe esser nascosta la
partenza del Papa.
</p>

<p>
— Comunque sia, ci occorre sapere quello che farebbe
l'Austria nel caso che noi fossimo attaccati dalla Francia.
Essa avrebbe l'obbligo di difenderci. È necessario venire
alla stipulazione d'una Convenzione militare, tanto per
l'azione comune sul mare, quanto per l'azione comune
in terra. Per la convenzione marittima abbiamo avuto
con Bismarck delle intelligenze che si debbono coltivare.
L'azione comune delle tre flotte imporrebbe alla Francia,
e se a noi si unisse anche l'Inghilterra, com'è probabile,
la vittoria sarebbe sicura.
</p>

<p>
— Per la convenzione navale, osservò il Nigra, bisognerebbe
far prendere l'iniziativa da Berlino; da lì
scrivendosi a Vienna tutto sarebbe fatto. La convenzione
militare è un affare a due.
</p>

<p>
— Potrebbe esser negoziata qui o a Vienna. Per me
vale lo stesso.
</p>

<p>
Parlo al Nigra delle vessazioni agl'italiani in Trieste
e della necessità di porvi termine. L'Austria ha paura
delle ombre. Le dimostrazioni non hanno nessuna importanza,
e quando si è forti non vi è motivo di temerle.
Però si è forti se le legittime aspirazioni dei popoli
vengono soddisfatte. A che inveire sull'Ullman e dargli
un'aureola di patriottismo? Egli è bavaro di origine e
italiano soltanto per decreto ottenuto sotto Cantelli: è
uno di quegli uomini che mutano nazionalità per convenienze
personali.
</p>

<p>
Il processo contro Piccoli è assurdo; lo lascino tranquillo.
</p>

<p>
Il Nigra conviene che la condotta degli austriaci è
inabile, e che gioverebbe a loro non continuare nelle vessazioni
poliziesche. Trasloco del console Durando, dandogli
però una buona residenza.
</p>

<p>
A proposito di Trento e Trieste il Conte affermò che
fu colpa di Lamarmora se noi non abbiamo il Trentino.
L'Austria ce l'avrebbe dato.
</p>

<p>
Avendogli manifestato le mie idee su Trieste, convenne
meco che non ci giovi averla. Approvò la mia
dichiarazione sulla necessità dell'esistenza dell'impero
Austriaco. È necessario però che l'Austria muti contegno
nel suo governo. Non può vivere suscitando le
<span class="pagenum"><a id="Page_329"></a>[329]</span>
rivalità dei popoli, le quali tosto o tardi produrranno
la guerra civile. Il rispetto delle nazionalità, l'uguaglianza
dei diritti di ciascuna, devono esser base all'esistenza
pacifica dell'impero.
</p>

<p>
Parlando con Kálnoky della partenza del Papa da
Roma, il Nigra ha detto che l'Italia prenderebbe possesso
del Vaticano e vi pianterebbe la sua bandiera. È
quello che avrei fatto al 1878 se il Conclave si fosse
tenuto fuori d'Italia.
</p>

<p>
Il Nigra mi assicura che a Vienna fidano su noi e
che De Bruck manda dei rapporti ottimisti.
</p>

<p>
Riassumiamo. Tre incarichi: chiedere una politica
liberale a Trieste — convenzione navale — convenzione
militare.
</p>

<p>
Prego l'Ambasciatore di assicurare il Kálnoky che
non darò alla Francia occasione alcuna che possa servirle
di pretesto a rompere la pace. Nessun dubbio che
havvi aumento di truppe alle nostre frontiere e che la
Francia spia il momento opportuno per attaccarci. Al
Vaticano si fanno pressioni perchè il Papa parta; non
sono riusciti per l'esitazione di Leone XIII e per l'opposizione
del Sacro Collegio. Ma non ne hanno perduta
la speranza.
</p>

<p>
<i>21 luglio.</i> — Il cardinal Hohenlohe, dietro mio invito,
è venuto a trovarmi all'1 ½ pom. alla mia casa in
via Gregoriana.
</p>

<p>
Gli ho detto:
</p>

<p>
— Altre volte è stata V. E. che è venuta a trovarmi,
oggi son io che l'ho pregata a venire da me.
</p>

<p>
Io dovrò parlarle di un affare gravissimo, e dovrò
incaricarla di un delicatissimo mandato.
</p>

<p>
Si parla della partenza del Papa, e vi ha chi lo spinge
ad abbandonare il Vaticano. Io non ho consigli da dare.
Se il Papa resterà, continuerà ad essere rispettato, e
sarà garentito come prima, anche se scoppiasse la guerra,
che io farò tutto il possibile per allontanare. Se il Papa
vorrà partire non ci opporremo; anche nella sua partenza,
e finchè è sul territorio italiano, sarà sotto la tutela
delle leggi italiane, godrà di tutti i suoi diritti, di
tutta la sua libertà.
</p>

<p>
Fo intanto osservare, e prego V. E. di dirlo bene al
Papa, che guardi di non essere lui la causa di una guerra,
<span class="pagenum"><a id="Page_330"></a>[330]</span>
e ricordi quanto costò a Pio IX l'aver ricorso alle baionette
straniere. Non solo ne perderebbe la religione;
ma ne perderebbe l'uomo, che ne è principe sovrano.
</p>

<p>
Il cardinale ascoltava, e spesso col capo o con interruzioni,
dava segni di approvazione. E rispose:
</p>

<p>
— Io non vado sempre al Vaticano; ma vi andrò, e
adempirò il di lei incarico.
</p>

<p>
Il Papa non se ne andrà; ma non si è sempre sicuri
di lui. Egli vuol lasciar parlare di sè; e talora ha delle
eccitazioni nervose, che lo spingono a proponimenti non
sempre prudenti.
</p>

<p>
— Non è per me, ch'io parlo, nè pel governo. Io
sono un individuo, che da un momento all'altro può
sparire dal mondo; ed il governo è assai forte per non
temere la guerra. L'Italia ha mezzi sufficienti per difendersi.
Ha poi due potenti alleati.
</p>

<p>
Io parlo pel Papa e pel cattolicesimo. Leone XIII
gettandosi nelle braccia della Francia, ha fatto la fortuna
della Chiesa d'Oriente. Il culto ortodosso ogni
giorno progredisce a danno del cattolico; e non può essere
altrimenti. La Francia si è disinteressata delle cose
d'Oriente a favore della Russia, la cui influenza aumenta
sempre. Il Papa queste cose non le sa, e facilmente gliele
nascondono, perchè hanno interesse a nasconderle.
</p>

<p>
Comunque sia, e ritornando all'argomento pel quale
chiesi di parlarle, conchiudo per dirle di far sapere al
Papa queste cose:
</p>

<p>
Se resta in Italia, sarà rispettato, anche se scoppiasse
la guerra.
</p>

<p>
Se parte, sarà rispettato, e l'accompagneremo con
tutti gli onori. Pensi però al partito da prendere. Ci va
del suo nome, del suo avvenire, dell'avvenire del cattolicesimo. —
</p>

<p>
Ci siamo congedati alle 3 meno un quarto. Il cardinale
prese la sua via; io ritornai alla Consulta.
</p>
</div>

<div class="blockquote">
<p class="indr">
Roma, 23 luglio '89.
</p>

<p class="indl">
<i>Ecc.<sup>mo</sup> Sig. Presidente</i>,
</p>

<p>
Confidenzialmente accludo questa lettera. <i>Siccome soltanto</i>
con il padrone quelle cose si potrebbero dire, conviene
ch'io sospenda l'esecuzione de' suoi desiderii. Pare
che si abbia paura di me, non so perchè!?
</p>

<p>
<span class="pagenum"><a id="Page_331"></a>[331]</span>
Del resto Ella disponga di me, e mi faccia sapere
quel che crede necessario.
</p>

<p>
E con la maggiore stima ed amicizia mi confermo
di Vostra Eccellenza
</p>

<p class="indr">
Aff.mo
<br />
<span class="smcap">G. Card. d'Hohenlohe.</span>
</p>
</div>

<p>
<i>(Lettera in originale acclusa nella precedente).</i>
</p>

<div class="blockquote">
<p class="indr">
N. 82253<br />
Roma, 22 luglio 1889.
</p>

<p class="indl">
<i>Ecc.<sup>mo</sup> e R.<sup>mo</sup> Sig. Mio Oss.<sup>mo</sup></i>
</p>

<p>
Secondando il desiderio espressomi da Vostra Eminenza
nel suo biglietto in data di ieri me ne sono reso
interprete presso il Santo Padre.
</p>

<p>
Essendo peraltro la Santità Sua trattenuta da molte
occupazioni e dagli attuali calori dall'accordare straordinarie
udienze, si è degnata di autorizzarmi a conferire
con Lei, qualora Le piaccia di far giungere per mio
mezzo alla sovrana sua cognizione ciò ch'Ella intende
di esporle.
</p>

<p>
Ponendomi pertanto a libera di Lei disposizione, mi
onoro rinnovarle i sensi della mia profonda venerazione,
con la quale Le bacio umilissimamente le mani.
</p>

<p>
Di Vostra Eminenza
</p>

<p class="indr">
U.mo dev.mo servitor vero
<br />
<span class="smcap">M. Card. Rampolla</span>
</p>

<p class="indl">
Sig. card. d'Hohenlohe.
</p>
</div>

<div class="blockquote">
<p class="indr">
Roma, 24 luglio '89.
</p>

<p class="indl">
<i>Ecc.<sup>mo</sup> Signor Presidente</i>,
</p>

<p>
Dopo la mia di ieri sera ho notato alcune cose da
scriversi a S. S.; e desidererei sapere se V. E. approva, e
se vuole aggiungervi o togliere qualche cosa, faccia pure.
La lettera andrà sicura nelle mani di S. S.
</p>

<p>
Mi mandi l'acclusa bozza con quelle correzioni che
crede, e subito sarà copiata. E con sincero rispetto mi
confermo di V. Eccellenza
</p>

<p class="indr">
Devot.mo servo
<br />
<span class="smcap">G. Card. Hohenlohe.</span>
</p>
</div>

<div class="figcenter"><a id="f331"></a>
  <img src="images/331.jpg" width="287" height="450" alt="Autografo riprodotto fotograficamente: lettera del card. Hohenlohe a Crispi." />
<p class="figlarge"><a href="images/331gr.jpg">Immagine ingrandita.</a></p>
<p class="caption">Autografo riprodotto fotograficamente: lettera del card. Hohenlohe a Crispi.</p>
</div>

<p>
<span class="pagenum"><a id="Page_332"></a>[332]</span>
<i>(Minuta di una lettera del cardinale Gustavo di Hohenlohe — 24-7-89)</i>
</p>

<div class="blockquote">
<p>
«Nell'ultima udienza dissi alla S. V. di aver invitato
il ministro Boselli il quale aveva concesso di far fare
lo scalone di San Gregorio e ci ha promesso anche altri
favori. Mi parve che la Santità Vostra fosse contenta.
Tanto maggiore fu la mia sorpresa nel ricevere quella
lettera (sgarbata)<a class="tag" id="tag30" href="#note30">[30]</a> del cardinale Rampolla. Oggi non
possiamo più (segregarci dai personaggi del governo italiano
con un sistema cinese).<a class="tag" id="tag31" href="#note31">[31]</a> Iddio ha disposto le cose
in modo che la Chiesa non può più riprendere il dominio
temporale. La salute delle anime esige che noi ci
rassegniamo, che restiamo tranquillamente nelle sfere
ecclesiastiche e facciamo la carità con le nostre sostanze
e con i nostri insegnamenti ai fedeli.
</p>

<p>
Si parla di partenza. (S. E. Crispi stesso mi disse
l'altro giorno di dire a Vostra Santità)<a class="tag" id="tag32" href="#note32">[32]</a> che se Lei vuole
partire egli non vi si opporrà e La farà accompagnare
con tutti gli onori, ma che Vostra Santità non tornerà
più a Roma. E che se la Sua partenza suscitasse una
guerra per es. per parte della Francia, la religione perderebbe
immensamente. Che l'Italia non farà la guerra
se la Francia non l'attacca; che in caso di guerra il
governo italiano garentisce la sicurezza del Papa a
Roma. Ma che il Papa non si faccia illusioni: partito
che sarà, non tornerà a Roma e la Santa Sede soffrirà
una terribile scossa.
</p>

<p>
(Più; la Francia fa tutte le facilitazioni alla Russia
in Oriente per far trionfare lo scisma, purchè abbia
l'alleanza della Russia. Sembrerebbe dunque che poco
da quella parte vi sia da sperare).<a class="tag" id="tag33" href="#note33">[33]</a>
</p>

<p>
Noi Cardinali abbiamo il dovere strettissimo di dire
la verità al Papa, perciò eccola.
</p>

<p>
Del tempo di Pio VI si perdettero i cinque milioni
di scudi depositati da Sisto V. a Castello, e con tutto
ciò fino al 1839 ogni nuovo Cardinale <i>giurava</i> di conservare
questi cinque milioni che non vi erano più. Non
<span class="pagenum"><a id="Page_333"></a>[333]</span>
fu che il cardinale Acton che protestò contro quel giuramento
nel 1839 e papa Gregorio trovava giuste le osservazioni
dell'Acton. Così oggi pure si fa giurare ai
Cardinali cose che non si possono mantenere. Perciò
conviene rimediare.<a class="tag" id="tag34" href="#note34">[34]</a>
</p>
</div>

<p>
<i>(Relazione di Pisani-Dossi a Crispi).</i>
</p>

<div class="blockquote">
<p class="indr">
«4/8/89.
</p>

<p>
Il Papa ebbe la lettera di Hohenlohe sabato 27 luglio
per mezzo del suo cameriere Centra. La lettera,
oltre le modificazioni fatte in presenza di Pisani-Dossi,
aveva subite queste altre: 1.º — al principio — «Mando a
V. S. le fotografie promesse, ecc. (Credo fossero le fotografie
del viaggio del Re a Berlino donate dal Pisani-Dossi
ad Hohenlohe); 2.º — Si chiedeva un'udienza al Papa
e se ne accennava lo scopo — e qui la lettera com'era
stata combinata; 3.º — in fine — «Ecco quanto doveva
dire a V. S.»
</p>

<p>
Il 3 agosto il Papa mandò monsignor Sallua, piemontese,
commissario del Santo Uffizio e vicario di Santa
Maria Maggiore da Hohenlohe a dirgli che S. S. era
molto afflitta per la lettera da lui scritta e non poter
accordargli la chiesta udienza. Rispose Hohenlohe che
avrebbe dovuto piuttosto lui lamentarsi della condotta
del Papa verso lui e che il Papa doveva ringraziare
Hohenlohe di avergli fatto conoscere la verità sulla situazione
attuale, soggiungendo che anche gli altri governi
erano dell'opinione del governo italiano. Quel
negare l'udienza, chiesta da Hohenlohe, era da questi
considerata come una provocazione; che tuttavia egli
non avrebbe data loro la soddisfazione di fare dei passi
inconsiderati. Ringraziassero Iddio se egli si conduceva
con tanta moderazione, e il Papa poi in particolare ringraziasse
Hohenlohe se era divenuto cardinale, perchè
Pio IX nel 1852 non voleva nemmeno ricevere monsignor
Pecci, e fu Hohenlohe che attutì lo sdegno del
<span class="pagenum"><a id="Page_334"></a>[334]</span>
Papa contro Pecci. Concluse che era ora di finirla con
siffatte bugie e finzioni.
</p>

<p>
Monsignor Sallua si fece pallido e si mise a piangere,
e scusava il pontefice perchè vecchio.
</p>

<p>
Hohenlohe ripigliò a dire che Leone XIII era in balìa
di pochi intriganti e di agenti del cardinal Monaco
«villano, di scarpe grosse e di cervello fino», il quale
spaventava il Papa colle pene dell'inferno.
</p>

<p>
Nel corso della conversazione tanto Hohenlohe quanto
Sallua riconobbero che la storia della partenza del Pontefice
era una scenata che aveva disgustato molta parte
del clero contro il Papa.
</p>

<p>
Hohenlohe il quale disse, quasi dettando, quanto sopra
a Pisani-Dossi, crede di avere colla sua lettera cagionato
una buona scossa al Papa e di aver reso un servizio al
ministro Crispi.»
</p>
</div>

<div class="blockquote">
<p class="indr">
Berlino 21 luglio 1889.
</p>

<p class="indl">
<i>Carissimo amico</i>,
</p>

<p>
Sono arrivato da quattro giorni. Prima visita ad
Holstein. Seppi che il Principe stava poco bene a Varzin.
Il figlio Erbert era tornato dal suo congedo a Berlino,
il giorno precedente. Holstein mi osservò che riguardo
alle gravi notizie ch'io portavo in tuo nome, il Principe
non poteva conoscere che quanto essi stessi gli fanno sapere
da Berlino. Riguardo ai provvedimenti da prendere
bisognava certamente sentire lui. Gli si telegrafò la mia
venuta e lo scopo. Rispose ad Erbert e Holstein che mi
dassero qui tutte le informazioni possibili, e che mi attendeva
ospite a Varzin domani sera, lunedì. Martedì vi
sarà anche Erbert. È un viaggio noiosissimo di 11 ore.
Varzin giace a poca distanza da Rugenwalder, sulla costa
del Baltico.
</p>

<p>
Da Holstein fui intanto presentato ad Erbert, al ministro
della Guerra generale Verdy de Vernoy (appartenente
a famiglia francese protestante, cacciata dalla
Francia due secoli or sono) ed al Consigliere di legazione
Kaschdau, che accompagnò l'Imperatore in Italia e che
con Holstein è depositario alla Cancelleria delle cose più
segrete.
</p>

<p>
Qui sono assolutamente increduli riguardo alle notizie
che ho portato, cioè, alla possibilità di un improvviso
<span class="pagenum"><a id="Page_335"></a>[335]</span>
attacco alle nostre frontiere, a un tentativo di sbarco
sulle nostre coste dell'Italia meridionale con due divisioni
provenienti da Tolone, ed una da Algeri, etc. Almeno
fino ad ora tutte le informazioni che hanno qui
dai confini italo-francesi e da Parigi, escludono la possibilità
del fatto. Però si telegrafò a Parigi al barone
De Huene, maggiore di Stato Maggiore e capo dell'ufficio
militare addetto all'ambasciata. È persona intelligentissima
e che ha avuto una rara abilità nell'organizzare in
tutta la Francia un perfetto servizio di informazioni.
</p>

<p>
La risposta di De Huene, arrivata stamane, dice che
non vi è alcun agglomeramento straordinario di truppe
al confine italiano, nè movimento eccezionale nell'arsenale
di Tolone. Ripete quanto aveva già detto in un
recente rapporto, cioè, che nelle alte sfere militari francesi
si è malcontenti del sistema di fortificazioni verso
il confine italiano, e che per rimediarvi si intraprenderanno
tosto lavori importanti. Ciò accennerebbe a idee
di difesa, non di offesa. Le comunicazioni strategiche
ferroviarie sono purtroppo ottime, il che darebbe la possibilità
di ottenere in brevissimo tempo quell'agglomeramento
di truppe che ora non esisterebbe. Le ultime
manovre navali allo scopo di studiare la difesa delle
coste sul Mediterraneo, lasciarono molto a desiderare. In
alcuni punti dove la ferrovia è troppo litoranea si lavora
attivamente per deviazioni interne. A Lione, ove ha sede
il Comando dell'esercito che dovrebbe operare contro
l'Italia, nulla si rimarca di movimento straordinario. Il
generale in capo sarebbe Billot. Fu abile ministro della
Guerra, ma venne presto allontanato per i suoi principi
ritenuti monarchici. Ad ogni modo, a riguardo dell'Italia,
sono tutti uguali in Francia, e monarchici, e repubblicani,
e boulangisti, e anarchici. A questo proposito permettimi
di aprire una parentesi.
</p>

<p>
Prima di partire da Milano trovai il dep. Mazzoleni,
anima candida, tipo da nazzareno, che, in questi tempi,
prende sul serio la missione di predicare la pace fra gli
uomini. Era reduce da Parigi, ove fu al Congresso della
pace e dell'arbitrato internazionale. Messo un po' alle
strette, mi confessò, nella sua lealtà, di essere rimasto
impressionatissimo dell'avversione all'Italia che trovò in
ogni ceto di persone. Andò, con Pandolfi, Boneschi, e
non ricordo quali altri deputati, alla Camera per stringere
<span class="pagenum"><a id="Page_336"></a>[336]</span>
la mano a quei deputati francesi che erano venuti
in Italia e che fecero a Milano tante dichiarazioni di
amicizia e fratellanza. Ebbene, questi signori che si erano
ben guardati dal recarsi alla stazione per ricevere i nostri
connazionali, anche alla Camera se ne fuggirono per
non lasciarsi trovare. Nell'imminenza delle elezioni, farsi
vedere a stringer la mano ad alcuni deputati italiani,
per quanto radicali, voleva dire compromettersi cogli
elettori, rovinare la propria elezione.
</p>

<p>
Chiudo la parentesi. — Ebbi l'avvertenza di far ben
capire ai nostri amici di qui che se tu eri allarmato per
quanto avevi saputo in via speciale e positiva, però, tu
stesso ritenevi che un attacco poteva verificarsi solo
verso ottobre o novembre. In proposito, Erbert e Holstein
convengono che quello che non ritengono possibile
ora, possa benissimo divenirlo allora. Credono fermamente
che gli uomini ora al potere in Francia non vogliono
in questo momento la guerra, perchè occupati
esclusivamente a preparare le elezioni, questione per loro
di vita o di morte. Solamente l'esito delle elezioni darà
l'idea di cosa possa attendersi più o meno prossimamente
dalla Francia. Ritengono molto in ribasso il boulangismo,
e che le notizie allarmanti che tu hai avuto provengano
dalla parte monarchica del partito boulangista che intriga
al Vaticano. Ad ogni modo, se chi avrà in mano
i destini della Francia dopo le elezioni volesse fare un
colpo di testa, qui assicurano che saranno preparati.
Anche in questo frattempo, se qualche fatto rimarchevole
ed inquietante per noi si verificasse ai nostri confini
verso la Francia od altrove, mi disse Erbert che,
come all'epoca della questione delle scuole a Tunisi,
incaricherebbero l'Ambasciatore di far sapere al governo
francese che, come nostri alleati, si interessano altamente
di un possibile nostro pericolo, e di fronte a questo sono
pronti a sostenerci. Ma di ciò parlerò più positivamente
con il Principe a Varzin.
</p>

<p>
È fatto molto gradito e rassicurante in ogni evento,
il pregio e l'importanza che qui si attribuisce alla nostra
alleanza. Ritengono e dichiarano indispensabile di fronte
alla Russia l'alleanza austriaca, ma dicono che non amano
l'Austria, mentre amano l'Italia.
</p>

<p>
Vidi Erbert ieri alle 3 ½ e mi disse che pochi momenti
prima era stato a vederlo il conte De Launay con
<span class="pagenum"><a id="Page_337"></a>[337]</span>
un tuo dispaccio che riguardava la possibile partenza
del Papa, per eccitamento specialmente del cardinale
Rampolla. Erbert ritiene che questo cardinale, come tuo
isolano, deve odiarti più d'ogni altro. Mi disse di avere
risposto a De Launay che se si levasse all'Italia questo
verme roditore, non lo crederebbe un male. Cosa ne dirà
il Principe? Sentirò anche questo, e vedrò se il parere
del padre è identico a quello del figlio.
</p>

<p>
S'intende che ti scriverò non appena da Varzin sarò
reduce a Berlino, ma solo di passaggio, perchè non avrei
più ragione di fermarmi. Invece, il ministro della Guerra,
che s'interessa assai dei nostri approvvigionamenti verso
il confine francese, cosa alla quale io potei inesattamente
rispondere, desidera che, ritornando in Italia, mi fermi
a Francoforte. Di là mi farà accompagnare da un ufficiale
a farmi l'idea del come essi sono preparati. Credetti
non rifiutare l'offerta trattandosi di 24, o 48 ore
di ritardo.
</p>

<p>
I più cordiali saluti.
</p>

<p class="indr">
<span class="smcap">Tuo Checco.</span>
</p>
</div>

<div class="blockquote">
<p class="indr">
Berlino, 24 luglio 1889.
</p>

<p class="indl">
<i>Carissimo amico</i>,
</p>

<p>
Son reduce stamane da Varzin, ove ebbi una magnifica
accoglienza dal Principe e dalla Principessa, dal
conte e contessa Rantzau e da Erbert, che mi precedette.
Tutti mi parlarono di te con affetto ed entusiasmo e mi
incaricarono delle cose più cordiali.
</p>

<p>
Riassumo i discorsi che ebbi col Principe.
</p>

<p>
Non crede assolutamente alla possibilità di un attacco
contro l'Italia, quale sarebbe indicato dalle tue informazioni
ch'io ho riferito. Dice che tale fatto ecciterebbe
l'indignazione del mondo civile. La responsabilità di
avere provocata la guerra in Europa, con un fatto da
briganti (testuale), costerebbe immensamente cara alla
Francia. Sarebbe il caso del <i>finis Galliæ</i> (testuale), e ci
vorrebbe ben altro che i cinque miliardi del 1871. Aggiunge
che dal punto di vista puramente utilitario e
materiale sarebbe quasi da desiderarsi questa pazza aggressione.
Nelle alte sfere militari in Germania si preferirebbe
la guerra subito, od alla prossima primavera,
piuttosto che fra due anni, epoca nella quale la Francia
<span class="pagenum"><a id="Page_338"></a>[338]</span>
avrà al completo i suoi quadri, gli armamenti e le fortificazioni.
Ad ogni modo il Principe dice che la Germania
sta cogli occhi allerti e colle polveri asciutte. Di
fronte a qualunque pericolo, minaccia od improvvisa aggressione,
essa da lungo tempo è preparata. In dieci giorni
possono invadere il territorio francese 1.200.000 uomini.
Gli approvvigionamenti da guerra e da bocca, necessari
per un mese a questa immensa armata, sono già preparati
nelle città e fortezze lungo il Reno, nella Lorena
ed in Alsazia. Tutto ciò dopo essersi premuniti in modo
da non temere qualunque attacco dal lato della Russia;
colla quale spera ancora il Principe che non si venga
ad una rottura, od almeno che possa entrare nella lotta
solamente dopo una prima sconfitta della Francia. In
questo caso, essendo tutto preparato perchè la prima
grande battaglia sia assolutamente decisiva, resterebbe
di molto diminuito il peso che la Russia getterebbe sulla
bilancia.
</p>

<p>
Riguardo alle qualità dell'armata francese, qui credono
che manchi di compattezza e di disciplina. Senza
di ciò il grande numero non basta, anzi in date circostanze
potrebbe nuocere. Non si dubita però che, almeno
sul principio, l'armata francese sarà meglio condotta che
nel 1870-1871. Si ha molta stima del Capo di Stato Maggiore
generale Miribel. I tedeschi si ritengono superiori
nell'artiglieria, massime come mezzi di assedio. Sanno
che il fucile francese Lebel è ottimo, ma per la prossima
primavera tutta l'armata tedesca di prima linea avrà un
nuovo fucile, che è il perfezionamento di quanto si è
fatto finora. A questo si lavora febbrilmente, ma senza
rumore, negli arsenali, fabbricandone 4000 al giorno.
</p>

<p>
Il Principe ha fiducia non solo sulla benevolenza dell'Inghilterra,
ma sul suo concorso, qualora la Francia
rompesse prima in guerra. È lieto di vedere come tu
coltivi abilmente l'amicizia inglese, senza badare se sia
al potere Salisbury, piuttosto che Gladstone. Nel caso
probabile di avere il concorso attivo dell'Inghilterra,
l'azione delle tre flotte combinate paralizzerebbe completamente
quella della flotta francese, obbligandola a rifugiarsi
nei suoi arsenali, od accettare di combattere
con forze sproporzionate. Ciò, dice il Principe, faciliterebbe
assai le operazioni contro la Francia degli eserciti
di terra. Le tre flotte sarebbero: l'inglese, la tedesca e
<span class="pagenum"><a id="Page_339"></a>[339]</span>
l'italiana. Io gli osservai perchè non metteva nel numero
anche l'austriaca. Mi rispose di questa ritenere buono il
personale, ma cattivo il materiale. In complesso ho rimarcato
nel Principe una certa freddezza verso l'Austria.
Parlando della prossima visita dell'imperatore Francesco
Giuseppe a Berlino, mi disse: «Meno male che per
il lutto che porta, ha voluto che non si facessero feste».
Invece è marcatissimo l'aggradimento che accompagnò
la visita di re Umberto. A proposito di lutto, egli ritiene
la morte dell'arciduca Rodolfo, avvenuta per assassinio.
</p>

<p>
Molte idee del Principe sulla politica dell'Inghilterra,
della Russia, dell'Austria e della Turchia, e sul contegno
di queste Potenze nel caso di un primo attacco della
Francia contro la Germania e l'Italia, oppure della Russia
contro l'Austria e la Turchia, sarebbe troppo lungo
esporle per iscritto. Ti riferirò a voce.
</p>

<p>
Egualmente farò riguardo alle idee del Principe e
del suo contorno, sul modo con cui è condotta la nostra
politica estera. Ho pizzicato un po' da tutti, in modo
che credo essermi fatto un concetto esatto del loro intimo
pensiero su di te e su quelli che ti circondano alla
Consulta, come sopra alcuni nostri rappresentanti all'estero.
È tutto a tuo vantaggio il loro modo di vedere
sulla nostra politica estera, ma dicono che dovendo forzatamente
occuparti anche della politica interna, ti ammazzi
per troppo lavoro.
</p>

<p>
A proposito della politica interna, il Principe teme
solamente il caso che tu possa cadere per cause parlamentari,
cosa che, egli dice, sarebbe fatale. Io lo rassicurai
dicendogli, che, sebbene in Italia non si possa pigliare
il Parlamento nello stesso modo con cui egli lo
pigliò per molti anni in Germania, tu hai nella Camera
attuale una larga maggioranza. Aggiunsi che non discutevo
le qualità di questa Camera, ma sta il fatto che
questa larga maggioranza esiste. In ogni caso dissi esser
certo che il Re, occorrendo, ti accorderebbe lo scioglimento,
e nuove elezioni.
</p>

<p>
A proposito di elezioni, il Principe non crede possibile
l'avvenimento al potere di Boulanger, e finchè resta
Carnot, confida nella pace. Carnot sa benissimo che se
si decidesse per la guerra, sarebbe di fatto soppiantato
nel potere dai Generali.
</p>

<p>
Il Principe non crede affatto alla partenza di Leone XIII
<span class="pagenum"><a id="Page_340"></a>[340]</span>
da Roma. Per lui il prestigio del Papa proviene dalla storia
e dalle tradizioni di Roma, dai tesori e dalle pompe
di San Pietro e del Vaticano. Fuori di Roma il Papa non
gli sembrerebbe più il rappresentante di una grande,
potente, antica istituzione, come il cattolicismo, ma uno
Schah di Persia qualunque in viaggio attraverso l'Europa
a spese altrui. Per le Potenze cattoliche, e per la
stessa Francia, sarebbe un grave imbarazzo avere ospite
il Papa. Mi disse che l'Ambasciatore tedesco in Ispagna
aveva giorni sono telegrafato la notizia che il Papa era
quanto prima atteso a Madrid. Il Principe rispose all'ambasciatore
che gli proibiva di telegrafare simili bestialità
(<i>sic</i>). Egli è informato che anche da Vienna si consigli
il Papa a non muoversi da Roma, a meno che gli
si usassero violenze dalla piazza, il che, egli ne è convintissimo,
tu non permetteresti.
</p>

<p>
Scusa la confusione di queste informazioni. A Roma
o Napoli ti darò moltissimi dettagli. Domattina andrò a
Colonia e Magonza per le visite che ti dissi nell'altra
mia. Sabato o domenica sarò a Milano, lunedì o martedì
a Roma.
</p>

<p>
Tante cose.
</p>

<p class="indr">
aff.<sup>mo</sup> <span class="smcap">Checco</span>.
</p>
</div>

<p>
Fortunatamente la pace non fu turbata, sia che il governo
francese, di certo al corrente dei preparativi militari e dell'azione
diplomatica dell'Italia, soprassedesse ai suoi disegni, sia che non
trovasse un pretesto per assalire. Al conte di Launay il principe
di Bismarck espresse l'opinione che i francesi non osassero far la
guerra senza alleati, ma cercassero soltanto, con tutti i mezzi possibili,
a far nascere e tener vive in Italia continue diffidenze ed
inquietudini, nella speranza di nuocere così al nostro credito ed
alla nostra economia pubblica.
</p>

<p>
Ma nell'interesse del domani, l'on. Crispi non cessò di vigilare.
E l'allarme recò qualche beneficio, poichè dette occasione a constatare
le attive simpatie per l'Italia delle Potenze centrali e dell'Inghilterra:
</p>

<div class="blockquote">
<p class="indr">
Berlino, 14 agosto 1889.
</p>

<p>
(<i>Riservato</i>). — Dissi oggi al segretario di Stato che
il Governo del Re, che si era associato con viva soddisfazione
alle dimostrazioni in occasione della visita recente
<span class="pagenum"><a id="Page_341"></a>[341]</span>
dell'imperatore Guglielmo in Inghilterra, si associa
con lo stesso sentimento alle manifestazioni scambiate
ora per la presenza in Berlino dell'imperatore
Francesco Giuseppe. Il conte di Bismarck mi rispose
che infatti l'Italia aveva ogni motivo di rallegrarsi, essa
era ed è considerata come presente in spirito a quei
convegni. L'Inghilterra «quantunque non parte contraente
della triplice alleanza, la costeggia». Il Governo
inglese è animato delle migliori disposizioni anche verso
l'Italia, in caso di provocazioni da parte della Francia.
L'imperatore d'Austria dichiarò quanto era soddisfatto
che il nostro augusto Sovrano abbia un primo Ministro
di tanta vaglia. S. M. Imperiale è convinta di tutta
l'importanza dei vincoli con l'Italia pure pel mantenimento
della pace. Il conte Kálnoky farà tutto il possibile
riguardo al contegno da osservarsi verso gli italiani
dell'Impero. Nè Salisbury, nè Kálnoky credono a prossima
guerra e meno ancora che la Francia commetta
l'errore di dichiararla all'Italia.
</p>

<p class="indr">
<span class="smcap">Launay.</span>
</p>
</div>

<p>
La politica dell'on. Crispi di fronte alla Francia, era combattuta
in Italia dai partiti estremi, e il turpiloquio dei giornali
francesi contro il patriotta italiano era, purtroppo, imitato da
qualche giornale nostro. È noto quale influenza eserciti certa
stampa sugli animi deboli e impulsivi; un tal Caporali, il 13 settembre
aggredì e ferì non leggermente l'on. Crispi.
</p>

<p>
La propaganda francofila produsse un altro effetto deplorevole;
taluni italiani ebbero la cattiva idea di organizzare un cosiddetto
pellegrinaggio di operai italiani, i quali si recarono in
Francia a protestare contro il Governo del loro paese. Intorno
a cotesto viaggio, l'Incaricato di Affari a Parigi, signor Ressman,
scriveva privatamente a Crispi in data 14 settembre:
</p>

<div class="blockquote">
<p>
Checchè se ne dica, la verità <i>vera</i> sullo scandaloso
pellegrinaggio dei nostri operai repubblicani in Francia
si è ch'essi non ebbero luogo di troppo entusiasmarsi
per l'accoglienza qui ricevuta. Potevamo temere dimostrazioni
ben altrimenti chiassose: la massa della popolazione
parigina invece rimase assolutamente indifferente
ed inerte, ignorando quasi la presenza d'italiani.
<span class="pagenum"><a id="Page_342"></a>[342]</span>
Testimoni oculari mi affermarono che fu freddo anche
il ricevimento all'Hôtel de Ville. Quattro bislacchi discorsi
e le amplificazioni solite d'alcuni giornalacci
rimpiazzarono ciò che i promotori forse speravano da
uno spontaneo movimento popolare. I più savi dei francesi
non s'illusero sull'efficacia pratica della dimostrazione,
ed in molti, sopra ogni calcolo politico, doveva
vincerla il disprezzo per così sfrontati promettitori di
alto tradimento. Tale disprezzo invase irresistibile perfino
l'animo di un corrispondente del <i>Secolo</i>, il noto
Paronelli, astigiano, prima corrispondente a Berlino, il
quale venne da me a dare sfogo al suo sdegno ed a
dichiararmi che in presenza di tanta malafede egli voleva
pubblicamente romperla con Sonzogno, la questione
ponendosi oramai sul terreno della fedeltà alla bandiera
nazionale....
</p>

<p>
Alfieri, Visconti-Venosta, Imbriani, Nicotera sono,
tra i tanti nostri uomini politici qui venuti, quelli che
attirarono l'attenzione, e se non parlassi che del primo
e del terzo direi quelli che più si studiarono d'attirarla.
Visconti-V. si tenne quanto più potè e col massimo
tatto nell'ombra. Nicotera, spaventato della non provocata
<i>réclame</i> di capo d'opposizione colla quale il <i>Figaro</i>
salutò il suo arrivo, si affrettò a scolparsi dell'importuno
complimento con un telegramma alla <i>Tribuna</i>
che venne a leggermi ieri protestando (affinchè glielo
ripetessi) che malgrado la sua situazione parlamentare
egli <i>si batterebbe per Crispi</i>, se lo si volesse sospettare
d'essere venuto a combattere su questo terreno la sua
politica estera, mentre in fatto non era venuto per altro
che per contemplare la Torre Eiffel. Gli dissi che non
avrei osato dubitare dell'identità del suo col mio proprio
sentimento verso uomini capaci di venir nelle presenti
condizioni a cercar dai francesi un puntello a' loro scopi
politici in Italia.
</p>

<p>
<i>P.S.</i> Il sig. Jules Ferry manda a chiedermi l'indirizzo
del barone Nicotera. Non fo commenti.»
</p>
</div>

<p>
Il 4 ottobre l'on. Crispi compì settant'anni e il principe di Bismarck
colse l'occasione di quell'anniversario per rinnovare al
suo amico e collega l'espressione dei suoi sentimenti:
</p>

<p>
<span class="pagenum"><a id="Page_343"></a>[343]</span>
</p>

<div class="blockquote">
<p>
Aujourd'hui, cher ami et collègue, vous célébrez
l'anniversaire que j'ai fêté il y a cinq ans et qui me
donne l'occasion de joindre les vœux chaleureux que
je forme pour votre bonheur et votre avenir politique
à ceux que vos compatriotes vous adresseront au jour
de votre fête. J'éspère que votre santé sera promptement
rétablie et vous permettra de continuer pendant
de longues années votre précieux concours à la tâche
pacifique que nous unit dans l'intérêt de nos deux
nations.
</p>

<p class="indr">
<span class="smcap">Von Bismarck.</span>
</p>
</div>

<div class="blockquote">
<p>
Je vous remercie cordialement des vœux chaleureux
que vous m'exprimez. Je suis profondement touché de
ce témoignage d'amitié ainsi que du prix que Votre
Altesse veut bien attacher au concours devoué que je
lui prête dans la grande œuvre de paix qui unit nos
deux nations.
</p>

<p class="indr">
<span class="smcap">Crispi.</span>
</p>
</div>

<p>
Non mancò mai in Crispi il buon volere per ristabilire migliori
relazioni con la Francia. Il 10 ottobre egli riceveva dal
Ressman le seguenti informazioni:
</p>

<div class="blockquote">
<p>
Non ebbi dal signor Spuller una sola udienza in cui
egli ad uno o ad altro proposito, non abbia protestato
delle sue fermamente amichevoli intenzioni verso l'Italia
e verso il Regio Governo, ripetendo in frasi quasi
stereotipe che mai per opera sua un dissidio sorgerà fra
le due nazioni, che mai egli lascerà degenerare in conflitto
alcuna contestazione fra noi, che sempre si studierà
a darci ogni più efficace prova di buon volere e
di animo conciliante. Anche nel colloquio che ebbi ieri
con lui, questo signor Ministro degli Affari esteri, annunziandomi
il prossimo arrivo in congedo del signor
Mariani, che passerà qui due o tre settimane, mi disse
che gli ripeterà verbalmente le più categoriche istruzioni
affinchè dopo il suo ritorno in Italia raddoppii
d'animo per convincere il Regio Governo delle cordiali
disposizioni del Governo della Repubblica e si adoperi
«con ardore, con serenità, con allegro umore» (sono le
<span class="pagenum"><a id="Page_344"></a>[344]</span>
sue parole) a dissipare ogni possibile malinteso ed a
ravvicinare di più in più i due paesi.
</p>

<p>
L'occasione era buona per far sentire al signor Spuller
che da atti, meglio che da ogni parola, l'E. V. ed
il Governo di Sua Maestà potrebbero essere indotti a
vincere i dubbi sulla sincerità di quelle intenzioni che
troppo sovente risorgevano, ora perchè nessuno in Italia
poteva capacitarsi che il Governo francese fosse interamente
estraneo al linguaggio troppo spesso amaro,
calunnioso, aggressivo della stampa parigina, non meno
di quella dei dipartimenti verso il Regno vicino; ora
perchè pareva difficile di non ammettere una certa
connivenza del medesimo nella guerra così accanita che
qui una formidabile lega di ribassisti muoveva al credito
italiano; ora perchè in più di una questione insorta
fra' due Governi, come per esempio in quella di Gabes,
le tergiversazioni e gli indugii a venirne ad una soluzione
non tradivano invero sentimenti conformi alle
reiterate dichiarazioni di amicizia. Non nascosi al signor
Spuller, che queste osservazioni non mi erano suggerite
da un solo apprezzamento mio personale, ma che più
volte mi venivano fatte dall'Eccellenza Vostra e che a
me stava a cuore di poterle rispondere altrimenti che
con giudizii miei propri dettati da desiderio di conciliazione.
</p>

<p>
M'inspirai nel mio discorso dal telegramma che l'Eccellenza
Vostra mi aveva indirizzato in data del 3
corrente.
</p>

<p>
Il signor Spuller nel rispondermi cominciò dall'inveire
in termini violentissimi contro il giornalismo ed
i giornalisti. Riconobbe, esprimendone vivo rammarico,
che il Governo era impotente contro la stampa, non
solo per effetto della legge, ma principalmente pel carattere
e per la qualità dei giornalisti coi quali aveva
da fare. «Io che ogni mattina mi vedo condannato a
riceverne qui molti, vi posso dire che nulla uguaglia la
loro ignoranza profonda, le loro insensate prevenzioni,
la loro passione. E la passione è retaggio dell'ignoranza,
avvegnacchè chi è istruito, chi sa, chi ragiona non deve
ciecamente appassionarsi. Oggi i giornalisti si reclutano
fra tutto ciò che vi è di più basso, di più infimo fra
gli uomini capaci di tenere una penna. Fatelo sentire
al vostro Governo, affinchè non renda noi responsabili
<span class="pagenum"><a id="Page_345"></a>[345]</span>
di eccessi che deploriamo e contro i quali lottiamo noi
per i primi».
</p>

<p>
Obiettai al mio interlocutore che sapevamo certamente
distinguere fra una ed un'altra classe di giornali
e di giornalisti, che il mio voto di un diverso indirizzo
della stampa francese riferivasi specialmente alla stampa
ufficiosa, della quale il Governo della Repubblica pure
non poteva continuare ad affermarsi irresponsabile. A
ciò il signor Spuller rispose citando quello che fu già
il giornale di Gambetta ed il suo, <i>La République Française</i>,
di cui non gli pareva dovessimo dolerci. Alla mia
volta gli nominai <i>Le Temps</i>, che giornalmente riceve
comunicazioni del Ministero degli Affari esteri ed accolse
pure in non lontano tempo apprezzamenti assai
poco benevoli circa gli uomini e le cose d'Italia. Il
signor Spuller parve non esser meco d'accordo su questo
punto.
</p>

<p>
Alla guerra che qui si fa ai valori italiani il Ministro
pretese interamente ed assolutamente estranea
l'azione del Governo, nè trovò risposta quando gli dissi
che erano per lo meno scusabili i sospetti che doveva
far nascere la quasi unanimità dei bollettini finanziarii
di tutti i giornali di Parigi nel dare quotidiani e feroci
assalti al credito Italiano.»
</p>
</div>

<p>
Furono probabilmente queste dichiarazioni dello Spuller, suo
antico amico personale, che suggerirono all'on. Crispi di preannunziare
nel suo discorso di Palermo del 14 ottobre l'abolizione
delle tariffe differenziali applicate alle merci importate in Italia
dalla Francia.
</p>

<p>
L'on. Crispi non pose condizioni, ma pel fatto stesso della
sua iniziativa obbligò il governo francese a manifestare l'animo
suo.
</p>

<div class="blockquote">
<p>
In un colloquio del 23 ottobre con Menabrea il ministro
Spuller mi espresse calorosamente — telegrafava
l'Ambasciatore — il suo desiderio di corrispondere alla
iniziativa di V. E., non dissimulando però le difficoltà parlamentari.
Affine di ottenere dichiarazioni più esplicite
dal signor Spuller, senza oltre impegnare V. E., gli dissi
sotto la mia personale responsabilità, che sarei felice di
dar termine alla mia carriera, anzitutto con il contribuire
<span class="pagenum"><a id="Page_346"></a>[346]</span>
a ristabilire pacifiche relazioni commerciali tra
Francia ed Italia, al che Spuller rispose che si stimerebbe
pure fortunato di esordire nella sua carriera diplomatica
con il raggiungere l'ottimo intento, al quale
egli è disposto a mettere il massimo impegno. Mi invitò
a conferire in proposito con il signor Tirard.»
</p>
</div>

<p>
Quale atteggiamento assumesse il presidente del Consiglio,
signor Tirard, risulta da quest'altro telegramma del Menabrea,
del 25 ottobre:
</p>

<div class="blockquote">
<p>
In seguito alla conversazione che, mercoledì ultimo,
io ebbi col signor Spuller e della quale io resi conto all'E.
V. col mio telegramma di ieri, mi recai presso il
signor Tirard, che aveva avuto tempo di leggere e meditare
il discorso di V. E.
</p>

<p>
Egli dimostrò di apprezzarlo grandemente e ne riconobbe
il senso pacifico e conciliativo; tuttavia egli non
ammette intieramente che il contegno stesso della Francia
abbia causato, per parte nostra, la denunzia del
trattato di commercio, che fu ed è tuttora pretesto di
tante recriminazioni contro di noi.
</p>

<p>
Nell'annunzio fatto da V. E. di avere la intenzione
di proporre al Parlamento l'abolizione dei diritti differenziali
rispetto alla Francia, senza chiedere la reciprocità
per parte di essa, il signor Tirard si compiacque di riconoscere
un atto conciliativo tale da calmare le asprezze
tuttora esistenti nei rapporti commerciali dei nostri due
paesi. Ma quando io gli chiesi se egli avrebbe seguìto
nella via conciliativa apertagli dall'E. V., egli mi rispose
che, prima di addivenire all'abolizione, per parte della
Francia, delle tariffe differenziali, sarebbe necessario di
riformare alcuni articoli della nostra tariffa generale,
che sono effettivamente proibitivi per il commercio francese;
al che gli feci osservare che la questione posta in
quel modo era affatto diversa dall'altra, poichè egli ci
suggeriva infatti per le nostre tariffe delle modificazioni
che giustificherebbero soltanto la stipulazione di un
nuovo trattato di commercio, al quale la Francia stessa
in questo momento ripugnava, mentre la dichiarazione
di V. E., relativa all'abolizione dei diritti differenziali,
era un atto di conciliante cortesia, che non potrebbe essere
<span class="pagenum"><a id="Page_347"></a>[347]</span>
ricambiato che con un atto consimile per ben dimostrare
che i nostri due paesi, conservando tuttora la
loro libertà commerciale, non intendono continuare più
oltre una guerra di tariffe che non giova a nessuno. Il
signor Tirard, tuttochè si mostrasse desideroso di ristabilire
più facili rapporti commerciali coll'Italia, non nascose
che temeva d'incontrare nella nuova Camera un
ostacolo quasi insuperabile. Poichè le ultime elezioni furono
fatte sotto l'influenza del protezionismo più assoluto,
per cui è dubbio che, colla miglior volontà, egli
possa compiere il desiderio espressomi con vivacità dal
suo collega, il signor Spuller, quello cioè di ristabilire la
pace commerciale.
</p>

<p>
Tuttavia l'ostilità contro l'Italia va scemando; il discorso
di V. E. produsse molto effetto sugli uomini più
oculati. Benchè la stampa che, in generale, agisce sotto
l'influenza della speculazione, tenti di mantenere un'irritazione
che serve di argomento alle sue polemiche, non
pertanto le idee pacifiche tendono a prendere il sopravvento.
</p>

<p>
Il presidente della Repubblica, cui feci questa mattina
la mia visita di dovere, mi parlò in quel senso, ed
espresse il pensiero che le Potenze europee, anzichè profondere
tesori per divorarsi tra loro, dovrebbero unirsi
per resistere all'avversario che dalla sponda occidentale
dell'Atlantico sembra voler minacciare il commercio e
l'industria europea.
</p>
</div>

<p>
Ma l'ostilità francese era irreducibile, e l'iniziativa pacifica
dell'on. Crispi non fu corrisposta.
</p>

<p>
Crispi non nutrì tuttavia risentimento verso i ministri della
Repubblica. Una piccola prova della serenità del suo spirito è
data dalla seguente lettera:
</p>

<div class="blockquote">
<p class="indr">
Sombernon (Côte d'or) le 13 mai 1890.
</p>

<p class="indl">
<i>Monsieur le Président du Conseil</i>,
</p>

<p>
J'ai l'honneur de vous offrir la sincère et respectueuse
expression de mes sentiments de reconnaissance pour
l'insigne faveur qui m'a été accordée sur la proposition
de Votre Excellence, par sa Majesté le roi d'Italie, quand
elle a daigné me conferer la grand-croix de son ordre
<span class="pagenum"><a id="Page_348"></a>[348]</span>
royal des Saints Maurice et Lazare dont son digne ministre
à Paris, M. Resmann, m'a remis les insignes et
le diplôme le six mai courant.
</p>

<p>
Il m'a été particulièrement agréable de recevoir par
l'intermédiaire de Votre Excellence cette marque de la
haute estime de Sa Majesté, et je serai heureux si Votre
Excellence voulait bien se charger d'être auprès du Roi
l'organe et l'interprète de ma profonde gratitude.
</p>

<p>
Je saisis cette occasion, monsieur le Président du
Conseil, de vous assurer de la très haute considération
avec laquelle j'ai l'honneur d'être
</p>

<p class="indr">
de Votre Excellence<br />
le très humble et très obéissant serviteur
</p>

<p class="indr">
<span class="smcap">E. Spuller</span>
</p>

<p class="indr">
Député au Parlement français<br />
ancien ministre des affaires étrangères de la République.
</p>
</div>
</div>

<div class="chapter">
<p>
<span class="pagenum"><a id="Page_349"></a>[349]</span>
</p>

<h2><a id="capitolo_duodecimo"></a><span class="smcap">Capitolo Duodecimo.</span>
<br />
<span class="small">1890 — Tunisi e Tripoli.</span></h2>

<p class="somcap">
Il licenziamento del principe di Bismarck: i rescritti imperiali per la protezione
degli operai; spiegazioni dell'imperatore Guglielmo; Crispi e Bismarck. — La
progettata annessione alla Francia della Tunisia; l'opposizione di Crispi; l'appoggio
delle grandi Potenze; corrispondenza Crispi-Salisbury. — Tripoli per
Tunisi. — Le fortificazioni di Biserta. — In previsione dell'occupazione italiana
della Tripolitania.
</p>

<p>
La sera del 20 marzo il supplemento dello <i>Staats-Anzeiger</i>
pubblicava due ordinanze del Gabinetto imperiale secondo le
quali il principe di Bismarck era, a sua domanda, esonerato
dalle funzioni di Cancelliere dell'Impero germanico, di Presidente
del Ministero prussiano e di ministro degli Affari esteri; e il generale
di Caprivi, comandante il X Corpo d'Armata, era nominato
Cancelliere e Presidente del Ministero; al conte Erberto di
Bismarck si affidava provvisoriamente l'incarico della direzione
degli Affari esteri.
</p>

<p>
Il conte di Launay scriveva privatamente a Crispi che il ritiro
dell'uomo di Stato eminente che aveva potuto rendere al
suo paese servigi inestimabili, era il risultato fatale dell'antagonismo
tra due potenze: una alla sua aurora, l'altra al tramonto;
questa abituata a non tollerare ostacoli e a spezzare ogni resistenza, — quella
giovine e risoluta a occupare il posto che le
apparteneva di diritto, a rappresentare una parte preponderante
e ad agire secondo la propria volontà. “Il suo regno — scriveva il
di Launay — si disegna sempre più nettamente, ed è rappresentato
<span class="pagenum"><a id="Page_350"></a>[350]</span>
da un Principe che ha un'anima elevata e virile, che dimostra un
sentimento vivissimo della responsabilità, uno zelo ardente nel
disimpegno dei suoi doveri, e intenzioni rette. Egli merita certamente
che il successo risponda ai suoi nobili sforzi.„
</p>

<p>
Intorno alle circostanze determinanti dell'avvenimento che
suscitò dovunque una grande sorpresa, l'on. Crispi ricevette le
seguenti informazioni:
</p>

<div class="blockquote">
<p>
Il punto di partenza del dissenso tra l'Imperatore
e il principe di Bismarck è stato il rescritto imperiale
del 4 febbraio per la protezione degli operai. Dopo di
allora sopravvennero vari incidenti, i quali hanno condotto
avanti ieri (16 marzo) ad una spiegazione tra Sua
Maestà e il Principe. Questi aveva ricevuto la visita del
signor Windthorst, capo della frazione del Centro. Tra
i membri di questa frazione ve ne sono certamente parecchi
che cercano di conciliare gli interessi della religione
cattolica con quelli dell'Impero; ma non è meno
vero che in cotesta categoria non si potrebbe annoverare
il signor Windthorst, il quale, sotto il mantello
della religione, tende a scalzare le fondamenta dell'Impero.
Il giornale officioso, la <i>Norddeutsche Allgemeine Zeitung</i>,
nello scopo di ottenere una maggioranza governativa
al Reichstag, manovrava di già nel senso di ravvicinare
al Centro il partito dei conservatori, sulla base
del principio di autorità che entrambi rappresentano.
D'altronde, l'alleanza tra i due partiti era insinuata
chiaramente in un articolo dello stesso giornale, il quale
dimostrava che, riuniti, i conservatori e gli ultramontani
disporrebbero realmente della maggioranza, e che una
intesa tra essi è possibile su un certo numero di questioni.
</p>

<p>
L'Imperatore rimproverava al Cancelliere di non aver
rifiutato la visita del signor Windthorst.
</p>

<p>
Sua Maestà ha inoltre chiesto al Principe di ritirare
un'ordinanza, in forza della quale i Ministri e i Segretari
di Stato non possono presentarsi all'udienza dell'Imperatore
senza il permesso del Cancelliere. Il Principe
ha rifiutato il suo consenso.
</p>

<p>
Il Sovrano desiderava poi, contro il parere di Sua Altezza,
di ridurre allo stretto necessario ì nuovi crediti
militari da chiedere al Parlamento, i quali dovranno
<span class="pagenum"><a id="Page_351"></a>[351]</span>
servire ad aumentare l'artiglieria di 74 batterie. Il Reichstag
attuale respingerebbe la legge progettata, e ne sorgerebbe
un conflitto che Sua Maestà vuole evitare. I
Capi dei Corpi d'armata sono convocati a Berlino per
pronunziarsi sull'estremo limite della riduzione.
</p>

<p>
Infine, Sua Maestà si lagnava che lo si informasse
incompletamente intorno agli affari esteri.
</p>

<p>
Il principe di Bismarck tradì con dei gesti l'impetuosità
del suo carattere, e dopo cotesto sfogo di cattivo
umore, i suoi occhi s'inumidirono. L'Imperatore conservò
la più grande calma durante il penoso colloquio, e separandosi
dal suo primo ministro gli disse che aspettava
di conoscere il risultato delle sue riflessioni.
</p>

<p>
Ieri però il generale de Hancke, capo dell'ufficio militare,
si recava dal Cancelliere per annunziargli che era
atteso al Castello per regolare con Sua Maestà i particolari
relativi al suo ritiro. Il principe di Bismarck ha
rifiutato di arrendersi a cotesta chiamata ed ha mandato
oggi all'Imperatore una Memoria giustificativa.
</p>

<p>
Il Segretario di Stato chiederà di essere anch'egli dispensato
dal servizio quando la notizia delle dimissioni
di suo padre sarà data ufficialmente. Il conte di Bismarck
agisce sotto l'impulso di un nobile sentimento, poichè
non esiste tra Sua Maestà e lui nessun motivo di dissenso
circa la direzione della politica estera.
</p>

<p>
In fondo, la ragione vera della discordia fra l'Imperatore
e il Principe sta nell'incompatibilità dei loro caratteri.
Il Principe è autoritario, non soffre la minima
contraddizione, non sa piegarsi alle transazioni. L'Imperatore,
sebbene renda piena giustizia al Principe per gli
eminenti servizi resi durante più di un quarto di secolo
alla monarchia, alla Prussia e alla Germania, è risoluto
a prendere sotto la sua alta direzione la politica interna,
come la politica estera, mentre il Cancelliere voleva tenere
nelle sue mani le redini del Governo, come le aveva
tenute negli ultimi anni del regno dell'imperatore Guglielmo
I.
</p>

<p>
Non si sa ancora nulla circa il successore. Persone
bene informate assicurano che l'Imperatore da un mese
avrebbe fatta la sua scelta. Comunque sia, niente sarà
cambiato nella politica estera. L'Imperatore resta fedele
alla triplice alleanza.
</p>

<p>
Le notizie che precedono mi sono state fornite con
<span class="pagenum"><a id="Page_352"></a>[352]</span>
raccomandazione di comunicarle personalmente a V. E.
Le parole così graziose all'indirizzo di V. E., che sono
oggi state dette dal Cancelliere al senatore Boccardo,
possono essere considerate come un addio a chi, come
Lei, ha saputo meritare l'amicizia e la stima di Sua Altezza.»
</p>
</div>

<p>
I rescritti imperiali del 4 febbraio sul miglioramento delle
condizioni degli operai, non erano stati accolti dal principe di
Bismarck senza obiezioni. Pur apprezzando il sentimento umanitario
del suo Sovrano, il Gran Cancelliere si preoccupava dell'insuccesso
cui questi si esponeva, delle speranze difficilmente
realizzabili che faceva nascere e della ripercussione che l'iniziativa
imperiale avrebbe avuto sulla situazione dei partiti. Egli
temeva altresì che nelle elezioni allora prossime per il Reichstag,
molti elettori fossero indotti a votare per candidati, i quali sotto
la bandiera delle aspirazioni bandite dall'alto dissimulassero i
loro principii socialisti e anarchici. Il Principe credeva che si
fosse fatto abbastanza pel momento, nel senso di un “socialismo
di Stato„, con le leggi relative agli accidenti sul lavoro, alle
casse di risparmio, all'invalidità degli operai, e che lo Stato dovesse
limitarsi a proteggere la libertà del lavoro, senza intervenire
nelle contese tra i padroni e i lavoratori, reprimendo rigorosamente
i disordini.
</p>

<p>
Dopo l'annunzio della crisi, il conte de Launay scriveva confidenzialmente,
in data 23 marzo, all'on. Crispi:
</p>

<div class="blockquote">
<p>
Sono informato che sin dal 19 corrente le ambasciate
della Germania a Roma, Vienna, Londra e i rappresentanti
della Prussia a Dresda e a Monaco, sono
stati avvertiti che i mutamenti che stavano per effettuarsi
a Berlino non alteravano in nulla i rapporti internazionali
dell'Impero.
</p>

<p>
Oggi, alla festa degli Ordini, mi son trovato a fianco
del nuovo Cancelliere, il quale mi ha parlato nello stesso
senso. Egli ha sin da principio accolto a malincuore
l'offerta del suo Sovrano. La sua ambizione era di continuare
a servire attivamente nell'esercito e di morire,
occorrendo, su di un campo di battaglia, anzichè consumare
le sue forze su di un terreno nel quale ha lo svantaggio
di succedere all'uomo di genio che per tanti anni
<span class="pagenum"><a id="Page_353"></a>[353]</span>
ha rappresentato una parte immensa in Europa. Egli si
è rassegnato quando l'Imperatore ha fatto appello alla
sua devozione: come militare, il coraggio e l'obbedienza
sono per lui virtù professionali. Ma mi ha assicurato che
nelle relazioni estere seguirà le orme del suo predecessore.
Gli ho detto che speravo mantenere con lui rapporti
di mutua confidenza nell'interesse dei nostri due paesi
e che avrei fatto tutto il possibile per riuscirvi. Il generale
di Caprivi mi ha risposto che il principe di Bismarck,
passando in rivista il corpo diplomatico, aveva
indicato l'ambasciatore d'Italia nel numero dei diplomatici
ai quali poteva accordare piena confidenza. Ho fatto
allusione a qualche racconto della stampa tedesca che
attribuisce alla sua famiglia origine italiana; onde i nostri
giornali avevano rilevato questo fatto come un augurio
di più per la continuazione degli eccellenti rapporti
fra l'Italia e la Germania. Il generale ha contestato il
fatto, i suoi antenati avendo emigrato dal Friuli austriaco
in Germania; la parentela con i Montecuccoli non era
provata. «Ciò non impedisce, ha soggiunto, che io ami
gli italiani, e che vi proponga di bere con me alla loro
salute». Dal mio canto ho brindato alla salute dei tedeschi.
</p>

<p>
Dopo il pranzo, l'Imperatore mi ha preso in disparte.
Egli teneva che io dessi a S. M. il Re e a Vostra Eccellenza
qualche dettaglio sulla crisi avvenuta qui. Dopo
il suo ritorno da Friedrichsruh, il principe di Bismarck
era irriconoscibile; si notava in lui una grande sovreccitazione.
Secondo l'opinione del medico, se cotesto stato
si fosse prolungato, avrebbe dato luogo ad un attacco
nervoso. Era un uomo finito per indebolimento di forze.
«Il mio cuore, ha detto l'Imperatore, ha sofferto profondamente
per la necessità di porre alla riserva un antico
e illustre servitore della Corona». Sua Maestà esprimeva
la speranza che in avvenire i consigli, l'energia, la fedeltà
del Principe non sarebbero, occorrendo, mancati
all'Impero. All'estero si ricorderà la politica di pace così
saviamente seguita dal principe di Bismarck «e che io
stesso sono risoluto a continuare con tutte le forze della
mia volontà. Io resto fedele alla triplice alleanza». Senza
essa, l'Europa avrebbe già sofferto per sanguinosi conflitti.
«Ho notizie rassicuranti da Pietroburgo. L'imperatore
Alessandro è animato dalle migliori disposizioni, e
<span class="pagenum"><a id="Page_354"></a>[354]</span>
per ottenere che egli non se ne allontani, gli farò visita
entro l'anno, nell'epoca delle grandi manovre a Tsarkoe-Zelo».
</p>

<p>
Ho detto a Sua Maestà che nella mia corrispondenza
avevo già avvertito che nessuna modificazione sarebbe
stata apportata al programma pacifico del Gabinetto di
Berlino e che questo si manteneva incrollabile per il
mantenimento della triplice alleanza, la quale è una solida
base della pace. Ho soggiunto che mi sarei affrettato
a trasmettere a Roma le nuove dichiarazioni provenienti
da chi tiene con mano ferma le redini dello
Stato.
</p>

<p>
L'Imperatore ha soggiunto: «Voi sapete che l'ambasciatore
d'Italia è persona gratissima e che gode della
nostra intiera confidenza».
</p>

<p>
Ho detto ancora a Sua Maestà che io avevo avuto
cura di negare qualunque speranza di riuscita agli intransigenti
ultramontani che credono si avvicini il momento
di ritornare ai loro sogni di restaurazione del
potere temporale. Sua Maestà non ha esitato a dichiarare
che certamente tali sogni non saranno da essa favoriti.
«Io son troppo buon protestante per prestarmi a
tali vedute. D'altronde, sento un sincero attaccamento
per il vostro Re e per l'Italia».
</p>

<p>
Mi risulta che l'Imperatore ha detto anche al mio
collega di Austria che nulla sarebbe stato mutato nel
suo programma di politica estera.
</p>

<p>
Sua Maestà si è pure mostrata soddisfatta dei lavori
della Conferenza per la protezione degli operai. Essa spera
che dalle deliberazioni della medesima verrà qualche
buon risultato, non fosse altro una base per Conferenze
ulteriori.
</p>

<p>
Il conte Erberto di Bismarck, malgrado tutti gli sforzi
del Sovrano per conservarlo nelle sue attuali funzioni,
persiste a volersi ritirare. In ogni caso prenderà un
lungo congedo. Avrà l'interim degli Affari esteri il conte
di Hatzfeldt, ambasciatore a Londra.
</p>
</div>

<p>
Dopo pochi giorni le dimissioni del conte di Bismarck furono
accettate, e al suo posto fu nominato il barone di Marschall, ministro
del Granducato di Baden presso la Corte imperiale e membro
del Consiglio federale.
</p>

<p>
<span class="pagenum"><a id="Page_355"></a>[355]</span>
L'on. Crispi fu sinceramente afflitto pel ritiro del principe di
Bismarck dalla direzione della politica germanica, sia per l'amicizia
che a lui lo legava, sia per l'appoggio illimitato e decisivo
che ne aveva avuto in ogni circostanza. Il 21 marzo appena apprese
la pubblicazione ufficiale dello <i>Staats-Anzeiger</i>, inviò il suo
saluto al Principe, che rispose immediatamente. Ecco i due telegrammi:
</p>

<div class="blockquote">
<p class="indr">
Rome, 21/3/1890.
</p>

<p class="indl">
<i>Son Altesse le Prince de Bismarck</i>,
<br />
Berlin.
</p>

<p>
Bien que Votre Altesse, en se retirant des hautes fonctions
où la confiance de trois Empereurs l'avait placée
et conservée, laisse à l'Allemagne le précieux héritage
de la politique de paix à laquelle vous vous étiez si
complètement dédié, je n'en éprouve pas moins les plus
profonds regrets de votre détermination, regrets qui me
sont inspirés autant par l'amitié qui m'unit à Votre Altesse,
que par la confiance sans bornes que j'avais en
Elle. Cette amitié et cette confiance, ne sauraient diminuer.
Votre Altesse doit en être convaincue. Elle pourra
toujours compter sur mon dévouement le plus sincère
et le plus cordial.
</p>

<p class="indr">
<span class="smcap">Crispi.</span>
</p>
</div>

<div class="blockquote">
<p class="indr">
Berlin, 22 mars 1890.
</p>

<p>
Je remercie Votre Excellence de tout mon cœur des
paroles affectueuses qu'Elle vient de m'adresser. Elles
sont un nouveau témoignage des sentiments de confiance
et d'affection dont je m'honore et que je vous rends du
fond de mon âme. J'ai été heureux de me trouver placé
en présence d'un homme d'Etat comme Votre Excellence
lorsqu'il s'est agi de traiter les affaires des nos deux
pays, et je vous prie de continuer avec mon successeur
les relations de confiance qu'ont si bien servi les intérêts
des deux pays. Je garderai toujours le souvenir de
nos relations politiques et je vous prie de me conserver
l'amitié personnelle qui restera inaltérable résultat de
notre travail au service de la patrie.
</p>

<p class="indr">
<span class="smcap">De Bismarck.</span>
</p>
</div>

<p>
<span class="pagenum"><a id="Page_356"></a>[356]</span>
Ricorrendo il 1.º aprile il genetliaco del Principe, l'on. Crispi,
che negli anni precedenti gli aveva mandato i suoi augurii, non
mancò di rinnovarglieli. E il suo telegramma fu ricambiato da
una lettera la quale è un'altra prova della cordialità dei sentimenti
che legavano il Bismarck al suo ex-collega.
</p>

<div class="blockquote">
<p class="indr">
1 avril 1890.
</p>

<p class="indl">
<i>A S. A. le Prince de Bismarck</i>,
</p>

<p>
Veuillez agréer, mon Prince, les vœux très sincères
et très chaleureux que je forme pour V. A. en ce jour
anniversaire de sa naissance. Vous avez emporté avec
vous, dans les calmes solitudes qui vous sont chères, la
conscience d'une grande tâche glorieusement remplie,
d'une vie laborieuse, consacrée toute entière au service
d'une grande dynastie et d'un grand peuple. C'est un
beau sort que le vôtre. Que Dieu vous accorde d'en
jouir pour de longues années en vous conservant à votre
souverain et a votre pays, qui peuvent toujours compter
sur les conseils de votre génie et de votre expérience,
à l'amour de votre famille, à l'affection immuable de
ceux qui vous sont dévoués.
</p>

<p class="indr">
<span class="smcap">Crispi.</span>
</p>
</div>

<div class="blockquote">
<p class="indr">
Friedrichsruh, le 21 avril 1890.
</p>

<p class="indl">
<i>Mon cher Ministre</i>,
</p>

<p>
Les bons vœux que Vous m'avez adressés pour l'anniversaire
de ma naissance m'ont vivement touché et je
Vous prie d'agréer l'expression de ma sincère reconnaissance.
</p>

<p>
L'endroit dont je date ces lignes ne m'est cher pas
seulement par le calme de ses forêts, mais surtout par
le souvenir si agréable des visites, dont Vous avez bien
voulu m'y honorer. A mon regret nos excellentes relations
officielles ont été interrompues, mais je suis sûr
que Votre Excellence me conservera toujours l'amitié
personnelle qui nous lie et je serai heureux de Vous
serrer la main où que ce soit.
</p>

<p>
Veuillez croire, cher ami, à mes sentiments de très-sincère
dévouement; ma femme et mon fils se rappellent
à Votre souvenir affectueux.
</p>

<p class="indr">
<span class="smcap">Von Bismarck.</span>
</p>
</div>

<div class="figcenter"><a id="f356a"></a>
  <img src="images/356a.jpg" width="313" height="450" alt="Autografo riprodotto fotograficamente: lettera di Bismarck a Crispi." />
<p class="figlarge"><a href="images/356agr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Bismarck a Crispi.</p>
</div>

<div class="figcenter"><a id="f356b"></a>
  <img src="images/356b.jpg" width="313" height="366" alt="Autografo riprodotto fotograficamente: lettera di Bismarck a Crispi." />
<p class="figlarge"><a href="images/356bgr.jpg">Immagine ingrandita.</a></p>
  <p class="caption">Autografo riprodotto fotograficamente: lettera di Bismarck a Crispi.</p>
</div>

<div class="figcenter"><a id="f356c"></a>
  <img src="images/356c.jpg" width="350" height="270" alt="Autografo riprodotto fotograficamente: lettera di Bismarck a Crispi." />
<p class="caption">Autografo riprodotto fotograficamente: lettera di Bismarck a Crispi.</p>
</div>

<p>
<span class="pagenum"><a id="Page_357"></a>[357]</span>
Durante il suo governo, l'on. Crispi non trascurò la difesa
di alcun interesse italiano all'estero: rappresentanze diplomatiche
e consolari, scuole, missioni, agenzie commerciali, stazioni navali, — ogni
organo d'influenza, insomma, fu da lui attentamente curato
o istituito. E le colonie nostre, anche le più remote, si sentirono
vicine alla madre-patria, e sotto la vigile sua scorta custodirono
con orgoglio i vincoli nazionali.
</p>

<p>
Ma furono gl'interessi dell'Italia nel Mediterraneo quelli che
ebbero le maggiori diligenze di Crispi, una predilezione fiera,
gelosa, appassionata. Certo, egli non pensò che gli avvenimenti
potessero retrocedere: dall'Egitto eravamo esclusi definitivamente,
e la Tunisia era perduta in gran parte. Vide, tuttavia, che una
politica accorta e ferma avrebbe potuto impedire che la situazione
dell'Italia nel suo mare peggiorasse, e forse trovare qualche
compenso ai danni subiti.
</p>

<p>
La Francia, imponendo il suo protettorato al Bey di Tunisi,
si era impegnata a rispettare le Capitolazioni e i diritti acquisiti
dagli altri Stati, e a non fare in Tunisia fortificazioni che
potessero costituire una base militare. Era naturale che col
tempo quegli impegni divenissero una servitù gravosa, e che,
modificandosi a poco a poco lo stato d'animo col quale i francesi
si erano avventurati nell'impresa tunisina, essi cercassero di rendere
assoluto e definitivo il loro dominio. Due Stati avevano interesse
a contrastare questo proponimento, l'Inghilterra e l'Italia.
</p>

<p>
La politica italiana tenne sempre in gran pregio l'amicizia
britannica perchè essa rappresentava per l'Italia una garenzia
dello <i>statu-quo</i> nel Mediterraneo. Ma in verità, gli sforzi da noi
fatti per conservarla e per renderla intima, sono spesso stati inani
per la divergenza degl'interessi anglo-italiani. In teoria, l'Inghilterra
doveva preferire che l'Italia, pacifica e sincera sua amica,
avesse il predominio o almeno una forte posizione nel Mediterraneo;
in pratica, l'Inghilterra avendo interessi molteplici nel
vasto mondo e dovendo qua e là fare i conti con la potenza
francese, ha dovuto transigere talvolta e dare alla Francia i
compensi che questa esigeva, nel Mediterraneo appunto.
</p>

<p>
Nella questione di Tunisi abbiamo veduto<a class="tag" id="tag35" href="#note35">[35]</a> come l'Inghilterra
si fosse compromessa nel 1878, e si spiega perfettamente la successiva
<span class="pagenum"><a id="Page_358"></a>[358]</span>
sua politica ambigua, tra la Francia che in Tunisia aveva
ragione di non attendersi contrarietà inglesi e l'Italia che supponeva
una solidarietà d'interessi inesistente.
</p>

<p>
Data questa situazione, le difficoltà dinanzi alle quali si trovò
Crispi erano insormontabili. Ma il conoscere com'egli cercasse di
superarle, e come riuscisse a paralizzare l'azione del governo
francese, ha senza dubbio una grande importanza.
</p>

<p>
In giugno 1890 Crispi ha notizia da Parigi che sono in corso
conversazioni tra lord Salisbury e l'ambasciatore francese a
Londra, Waddington, nelle quali si tratta di concessioni da parte
inglese a Tunisi, in corrispettivo dell'acquiescenza della Francia
al protettorato dell'Inghilterra sullo Stato libero dello Zanzibar.
E dà facoltà al conte Tornielli, ambasciatore italiano,<a class="tag" id="tag36" href="#note36">[36]</a> di dichiarare
al ministro Salisbury, essere opinione del governo del Re
che i lavori iniziati dalla Francia a Biserta minacciavano un turbamento
dell'equilibrio delle forze nel Mediterraneo, e che il gabinetto
della Regina farebbe delle osservazioni a Parigi per impedire
il progresso di quei lavori; contemporaneamente telegrafa
a Berlino che il governo del Re in varie occasioni crede di essersi
accorto di una tendenza del Governo britannico a fare alla Francia
delle concessioni a Tunisi, a scapito d'interessi italiani sui quali
l'Italia non avrebbe potuto transigere.
</p>

<p>
Lord Salisbury, il 25 giugno, dichiara al Tornielli di avere
interpellato sui lavori di Biserta l'ambasciatore francese, e che
questi gli aveva risposto non avere quei lavori carattere militare;
e all'ambasciatore germanico, conte Hatzfeldt, dice che di Tunisi
non si era fatta parola tra Londra e Parigi. Quanto allo Zanzibar,
il Salisbury enuncia la massima da lui adottata “che uno Stato
non cessa di essere indipendente se, usando di tale indipendenza,
si metta spontaneamente sotto il protettorato di un altro„, e
avverte di aver fatto sapere al governo francese che se questo
non fosse il suo modo di vedere, egli avrebbe preso in esame le
obiezioni che gli fossero presentate.
</p>

<p>
Pareva, dunque, che trattative non fossero in corso, sebbene
<span class="pagenum"><a id="Page_359"></a>[359]</span>
restasse nella situazione che la Francia potesse avanzare pretese
di compensi in Tunisia.
</p>

<p>
Il 7 luglio l'on. Crispi telegrafa al conte Tornielli:
</p>

<div class="blockquote">
<p>
<i>(Confidenzialissimo. Personale).</i> — Casualmente sono venuto
a conoscere da un amico intimo di Freycinet e
di Ribot che la Francia negozia con l'Inghilterra un
trattato di commercio per la Tunisia. Le pratiche sarebbero
state iniziate in vista della condizione speciale in
cui si trova l'Inghilterra di aver colà un trattato, la cui
durata è indeterminata. La persona medesima mi ha dato
ad intendere che la Francia vorrebbe fare altrettanto
con noi, e che sarebbe pronta a concederci le stesse condizioni
che farebbe alla Gran Brettagna.
</p>

<p>
Che la Francia prepari qualche cosa in Tunisia è
oramai certo. Se indugia si è perchè non vuole scontentare
nè l'Inghilterra, nè noi. Ciò essendo, ho risposto all'amico
ufficioso col massimo riserbo e senza menomamente
impegnarmi, che la questione nella Tunisia non si
può toccare in Italia senza incorrere l'avversione pubblica;
che l'argomento offrirebbe materia a lunghi studii;
e che se conoscessi le basi dell'accordo sarei dispostissimo
a prenderle nel dovuto esame. Gioverebbe intanto che
io conoscessi le intenzioni di lord Salisbury, poichè nulla
vorrei fare che non sia in perfetto accordo con lui. La
prego perciò di volere con la più grande prudenza scandagliare
quanto vi sia di vero nelle cose dettemi.
</p>
</div>

<p>
Una comunicazione analoga vien fatta a Berlino. Tornielli e
Hatzfeldt conferiscono con Salisbury il quale non nega queste
trattative, ma dichiara esplicitamente che, “in ogni caso, l'Inghilterra
farebbe qualche concessione alla Francia in Tunisia soltanto
sul terreno commerciale, non mai di carattere politico, come
sarebbe la rinuncia alle Capitolazioni„.
</p>

<p>
Il 14 luglio l'on. Crispi riceve dal Console d'Italia a Tunisi,
Machiavelli, un allarme:
</p>

<div class="blockquote">
<p>
Sono informato da buona fonte che, per accordo
seguìto mercoledì, 9 corrente, tra Bey regnante e suoi
due successori immediati, da un lato, e Residenza francese
dall'altro, famiglia beylicale cesserebbe di regnare
<span class="pagenum"><a id="Page_360"></a>[360]</span>
alla morte del primo, garantendo Francia lista civile dei
Principi, fissata indefinitivamente a due milioni lire, per
quello cui spetterebbe trono. Console inglese fa eguale
comunicazione al <i>Foreign Office</i>.
</p>
</div>

<p>
Questa notizia fece sull'on. Crispi una profonda impressione.
Chiamò a Roma per dare loro istruzioni verbali gl'Incaricati
d'Affari a Londra e a Parigi, Catalani e Ressman, e mise sottosopra
le Cancellerie delle Grandi Potenze. Valgano i documenti
a far comprendere con quale fervore e con quali intenti Crispi
trattasse la questione:
</p>

<div class="blockquote">
<p class="indr">
Roma, 15 luglio 1890.
</p>

<p class="indl">
<i>Regia Ambasciata italiana</i>,
<br />
Berlino.
</p>

<p>
Il 9 corrente fu firmata a Tunisi una convenzione
con la quale fu pattuita la cessazione della sovranità
beylicale a favore della Francia alla morte del Principe
attualmente regnante. La Francia in compenso darà al
Principe successore una rendita annuale di due milioni
di franchi. Questo atto completa il trattato del Bardo
ed assicura alla vicina Repubblica l'impero di un vastissimo
territorio, dalle frontiere del Marocco a quelle della
Tripolitania.
</p>

<p>
I pregiudizî, che da ciò verranno all'Italia, sono incalcolabili.
L'errore commesso al 1881 dal Gabinetto di
Berlino nel permettere l'occupazione della Tunisia, produrrà
i suoi effetti. Se la Germania lascerà eseguire il
suddetto trattato del 9 luglio, a noi non solamente sarà
tolta nel Mediterraneo la libertà alla quale abbiamo diritto,
ma il nostro territorio sarà sotto una continua
minaccia.
</p>

<p>
Se le Potenze amiche non vorranno o non sapranno
opporsi a cotesto nuovo atto di spoliazione,
dovranno per lo meno cooperarsi perchè l'Italia ottenga
sicure garenzie contro pericoli inevitabili alla difesa del
suo territorio.
</p>

<p>
Voglia parlarne subito col conte Caprivi e chiedere
da S. E. una pronta risposta per nostra norma.
</p>
</div>

<p>
<span class="pagenum"><a id="Page_361"></a>[361]</span>
</p>

<div class="blockquote">
<p class="indr">
Roma, 16 luglio 1890.
</p>

<p class="indl">
<i>Regia Ambasciata Italiana</i>,
<br />
Berlino.
</p>

<p>
Fo seguire altre considerazioni al mio telegramma di
stanotte con incarico di subito comunicarle al Cancelliere
dell'Impero.
</p>

<p>
L'atto del 9 corrente, mercè il quale la Francia succede
nella sovranità della Tunisia, ove non fosse impedito
metterebbe l'Italia nella posizione d'invocare l'appoggio
della Germania.
</p>

<p>
La Tunisia venendo sotto la piena sovranità della
Francia, in caso di guerra assumerebbe contro di noi
una grande importanza militare.
</p>

<p>
Biserta, al cui porto da qualche tempo si lavora, diverrebbe
una formidabile piazza di guerra. Essa è a
tre ore distante dalla Sicilia, contro la quale sarebbe
una continua minaccia. L'Italia allora sarebbe costretta
a tenere un forte esercito in Sicilia e non potrebbe,
senza pericolo, allontanare da quelle acque la sua flotta.
</p>

<p>
Per evitare mali maggiori noi ci crediamo in dovere
di prevenire il governo alleato, il quale non mancherà
di associarsi a noi nelle pratiche necessarie a Londra
e quando ne verrà il momento, anche a Parigi.
</p>

<p>
S'Ella non ha i documenti necessari, li chieda al
conte di Launay.
</p>
</div>

<div class="blockquote">
<p class="indr">
Roma, 18 luglio 1890.
</p>

<p>
Ritorno sulla questione tunisina.
</p>

<p>
L'occupazione francese di Tunisi al 1881 produsse la
caduta del Ministero. Il paese se ne addolorò, ma allora
l'Italia era isolata.
</p>

<p>
Oggi esiste la triplice alleanza, ed il mutamento della
sovranità in Tunisi produrrebbe in Italia due conseguenze:
il ritiro del Ministero attuale, e la persuasione
nel popolo nostro, che a nulla giovi la triplice alleanza.
</p>

<p>
Questa seconda conseguenza sarebbe fatale, e bisogna
che il gabinetto di Berlino ci pensi.
</p>

<p>
Io son convinto che se la Germania farà comprendere
a Parigi che l'esecuzione del trattato del 9 corrente
<span class="pagenum"><a id="Page_362"></a>[362]</span>
potrebbe produrre la guerra, il governo della Repubblica
cederà ad un accomodamento con l'Italia.
</p>

<p>
Comunichi queste mie considerazioni al Cancelliere
dell'Impero.
</p>
</div>

<div class="blockquote">
<p class="indr">
Tunisi, 16 luglio.
</p>

<p>
<i>Signor Ministro</i>, In conferma ed aggiunta del telegramma
in cifra da me diretto ieri l'altro all'E. V. ho
l'onore di riferirle che la notizia in esso contenuta mi
venne data in forma confidenziale dal Console inglese
che l'aveva, così mi disse, ricevuta da un personaggio
della Corte tunisina, famigliare del Bey.
</p>

<p>
Trovatisi riuniti presso S. A. mercoledì 9 corrente i
principi Taib e Hussein, il signor Regnauld, ff. di Residente,
il procuratore della Repubblica, signor Fabry, ed
il comandante Catroux per le funzioni di interprete, si
sarebbe convenuto che la famiglia beylicale cesserebbe
di regnare dopo la morte del Bey attuale, e che la Francia
garentirebbe la lista civile dei principi, fissandola a
perpetuità a due milioni di franchi per quello di essi a
cui, nell'ordine di successione, sarebbe spettato il trono
senza la rinunzia fatta da Alì-Bey e dai due più prossimi
eredi in nome della dinastia.
</p>

<p>
Il Console inglese ha soggiunto che la qualità del
personaggio, il modo in cui fece le sue confidenze e
qualche parola sfuggita ad un funzionario della Residenza,
davano alla notizia tale un colore di verità che
ei credevasi in obbligo di comunicarla sollecitamente al
<i>Foreign Office</i>, anche in vista delle trattative pendenti
sulle cose d'Africa, alle quali la questione tunisina non
è forse estranea.
</p>

<p>
Dal modo con cui mi ha parlato il signor Drummond
mi è nato qualche sospetto che la notizia venga dal
Bey stesso o da altro principe tunisino, sapendo che
se non hanno il coraggio di resistere apertamente, vedrebbero
però con giubilo le Potenze europee intervenire
per mettere argine all'azione sempre più invadente
della Francia in Tunisia.
</p>

<p>
È stato notato che al colloquio tra il Bey e il signor
Massicault, subito dopo il ritorno di quest'ultimo, non
è intervenuto il solito interprete generale Valensi, sebbene
persona devota alla Residenza sino alla servilità,
<span class="pagenum"><a id="Page_363"></a>[363]</span>
ma ha fatto da traduttore lo stesso figlio secondogenito
di Sua Altezza, e se ne arguisce che siansi trattati argomenti
molto importanti e delicati.
</p>

<p class="indr">
<span class="smcap">G. B. Machiavelli.</span>
</p>
</div>

<div class="blockquote">
<p class="indr">
Tunisi, 18 luglio.
</p>

<p>
<i>Signor Ministro</i>, A parziale rettifica del mio rapporto
in data 16 corrente devo informare l'E. V. che invece
del principe Hussein, trattenuto a letto da una febbre
tifoidea, è intervenuto al convegno della Marsa un altro
Principe della famiglia beylicale.
</p>

<p>
Il signor Drummond-Haig mi ha lasciato oggi comprendere
che gli sono giunte dal <i>Foreign Office</i> comunicazioni
le quali escludono che l'Inghilterra sia disposta
a rinunciare ai suoi diritti nella Reggenza ed a collegare
la questione tunisina con quella dello Zanzibar,
come le ne erano state fatte vivissime istanze dalla
Francia; ha poi soggiunto, e credo di dovere ad ogni
buon fine ripetere, che a parer suo, il governo della
Regina non farà a quello della Repubblica concessioni
a Tunisi senza ottenere un compenso in Egitto, quando
sia giunto il momento opportuno.
</p>

<p class="indr">
<span class="smcap">G. B. Machiavelli.</span>
</p>
</div>

<p>
L'Incaricato d'Affari a Berlino telegrafava il 18 luglio di aver
comunicato al cancelliere Caprivi i telegrammi inviatigli dall'on.
Crispi e di avergli fatto considerare la viva emozione che
la notizia della nuova convenzione tunisina avrebbe destato in
Italia quando fosse conosciuta.
</p>

<div class="blockquote">
<p>
Il Cancelliere — diceva il Beccaria — mi parve
compreso della gravità dell'argomento; dissemi però che
appunto per questo non poteva pronunziarsi senza maturo
e profondo esame. La mole degli affari che lo
hanno assorbito dal giorno della sua venuta al potere
non gli lasciò tempo di approfondire la questione tunisina,
che non si aspettava di veder sorgere così presto,
e che lo coglie quindi alla sprovvista. Egli ne farà subito
<span class="pagenum"><a id="Page_364"></a>[364]</span>
oggetto di un attento esame.... Stando ai ragguagli
recentemente inviati dal conte Hatzfeldt, lord Salisbury
non avrebbe conoscenza del fatto.
</p>
</div>

<div class="blockquote">
<p class="indr">
Berlino, 23 luglio.
</p>

<p>
Esco da un colloquio col Cancelliere. S. E. crede
utile per la riuscita della campagna diplomatica da condursi
per l'affare tunisino, il concorso dell'Austria-Ungheria
e di somma importanza quello dell'Inghilterra....
Subito dopo le mie prime comunicazioni, il gabinetto
di Berlino intavolò attive pratiche a Londra e a Vienna.
Benchè queste non abbiano ancora approdato, il Cancelliere
spera di poter arrivare a presentare rimostranze
collettive a Parigi.... Intanto egli mi pregava istantemente
di assicurare V. E che questo governo è, come
per lo passato, animato dalle migliori disposizioni e dal
maggiore desiderio di rendere servizio all'Italia, e che
egli poi, generale Caprivi, sarà personalmente ben lieto
d'avere occasione di testimoniare a V. E. il suo buon
volere e l'alto conto in cui tiene le di Lei vedute ed
apprezzamenti, sapendo con qual uomo di Stato, esperimentato
ed illuminato, egli ha da fare.... Da certi
accenni fattimi dal Cancelliere e da ragguagli venutimi
da altra sorgente, ho potuto indurre che, tastato il terreno
a Londra, il Gabinetto di Berlino, pur non dubitando
della possibilità di ottenere l'appoggio degli Inglesi,
si è convinto della necessità di procedere verso
essi con grande cautela, sopratutto in questo momento
in cui lord Salisbury è impegnato con la Francia in
negoziati difficili per gli affari di Zanzibar e di Terranova.
</p>

<p class="indr">
<span class="smcap">Beccaria.</span>
</p>
</div>

<div class="blockquote">
<p class="indr">
Roma, 24 luglio.
</p>

<p class="indl">
<i>Regia Ambasciata Italiana</i>,
<br />
Berlino.
</p>

<p>
Ieri sera è venuto il conte di Solms e mi ha a un
dipresso detto ciò che è contenuto nel di Lei telegramma.
Dissi all'ambasciatore di Germania quali siano
i pericoli per la libertà del Mediterraneo e la pace
<span class="pagenum"><a id="Page_365"></a>[365]</span>
Europea, se la Francia diverrà sovrana assoluta della
Tunisia. Soggiunsi che ove ciò avvenisse senza alcuna
opposizione da parte delle Potenze alleate, sarebbe indubitata
la occupazione anche della Tripolitania. Bisogna
quindi o trovar modo d'impedire la dominazione assoluta
francese in Tunisia, o premunirsi perchè la Tripolitania
sia data a noi, come sola possibile garanzia di
fronte all'aumentarsi della potenza militare e marittima
della Francia.... Noi vogliamo procedere d'accordo coi
gabinetti amici, ma siamo risoluti ad usare tutti i mezzi
perchè l'Italia non venga colpita da un fatto che sarebbe
un disastro.
</p>

<p class="indr">
<span class="smcap">Crispi.</span>
</p>
</div>

<div class="blockquote">
<p class="indr">
Berlino, 25 luglio.
</p>

<p>
Esco dal barone Holstein, il quale mi disse che i
gabinetti di Berlino e di Londra sono venuti nella decisione
di interpellare in forma cortese il governo francese
circa affare tunisino.
</p>

<p>
Mentre conversavo col barone, giunse un telegramma
dell'ambasciatore di Germania a Parigi così concepito:
«Appena misi conversazione sulla Tunisia, il signor Ribot
dichiarò assolutamente falsa la voce sparsa dall'Italia
che un accordo sia stato concluso dalla Francia col Bey
indennizzando i di lui eredi mediante due milioni di
franchi. Il Ministro degli Affari esteri mi pregò di comunicare
questo al Cancelliere imperiale onde evitare
malinteso».
</p>

<p class="indr">
<span class="smcap">Beccaria.</span>
</p>
</div>

<div class="blockquote">
<p class="indr">
Roma, 27 luglio.
</p>

<p class="indl">
<i>Regia Ambasciata Italiana</i>,
<br />
Berlino,
</p>

<p>
La smentita data da Ribot sulla esistenza del trattato
col quale era ceduta alla Francia la piena sovranità
della Tunisia, ha una importanza relativa e non ci rassicura
pensando alla condotta precedente del Governo
della Repubblica.
</p>

<p>
Il 12 maggio 1881 fu occupata la Tunisia e fu firmato
<span class="pagenum"><a id="Page_366"></a>[366]</span>
il trattato per il protettorato, mentre il 6 aprile
dell'anno stesso, cioè pochi giorni innanzi, Barthélemy
Saint-Hilaire aveva dichiarato a Cialdini che la Reggenza
non sarebbe stata occupata.
</p>

<p class="indr">
<span class="smcap">Crispi.</span>
</p>
</div>

<div class="blockquote">
<p class="indr">
Berlino, 28 luglio.
</p>

<p>
V. E. sarà già informata da Londra, che lord Salisbury
interpellò quell'ambasciatore di Francia circa l'esistenza
della convenzione assicurante alla Repubblica
francese la piena sovranità sulla Tunisia. Il signor Waddington,
dopo riferito al suo governo, avrebbe fatto al
ministro degli Affari esteri inglese una dichiarazione
analoga a quella del signor Ribot al conte Münster.
Quest'ultimo, dopo il telegramma di cui diedi contezza
il 25 corrente, scrisse che le affermazioni del ministro
degli Affari esteri francese erano state delle più formali,
cosicchè devesi credere o che la convenzione realmente
non esista, o che la Francia non si senta abbastanza
forte per dar seguito alle sue mire di fronte alla
resistenza intravveduta.
</p>

<p class="indr">
<span class="smcap">Beccaria.</span>
</p>
</div>

<p>
Contemporaneamente Crispi agiva a Londra. Lord Salisbury
cominciò con esprimere incredulità circa l'esistenza della convenzione.
</p>

<div class="blockquote">
<p>
«Egli non vedeva — così riferiva il Tornielli — come
si potrebbe conoscere la verità intorno all'esistenza della
convenzione del 9 luglio, poichè la Francia certamente
non la notificherebbe e il Bey neppure.»
</p>
</div>

<p>
Dopo qualche giorno, il Salisbury avvertiva di non aver potuto
raccogliere le prove del preteso trattato di cessione della
Tunisia alla Francia, però qualche indizio faceva credere che un
atto fosse stato firmato fra il Bey regnante e il Governo francese
per assicurare alla morte del Bey, la successione; e conveniva
</p>

<div class="blockquote">
<p>
«che se le notizie giunte a Roma fossero sufficientemente
appoggiate da prove, il fatto sarebbe certamente
<span class="pagenum"><a id="Page_367"></a>[367]</span>
di tale gravità da richiedere che i gabinetti amici dell'Italia
s'intendessero per vedere quali pratiche dovessero
farsi.»
</p>
</div>

<p>
Ma Crispi non contentandosi delle risposte date all'Ambasciatore,
scrisse a lord Salisbury la seguente lettera:
</p>

<div class="blockquote">
<p class="indr">
Rome, le 23 juillet 1890.
</p>

<p class="indl">
<i>Mon cher lord Salisbury</i>,
</p>

<p>
Votre Excellence recevra cette lettre des mains du
commandeur Catalani, qui vous ouvrira toute ma pensée
au sujet de la question tunisienne, question dont la
solution est d'un si grand intérêt pour l'Italie et pour
la Grande Bretagne.
</p>

<p>
La France est depuis neuf ans en Tunisie. Il serait
impossible de l'en déloger et sa ferme intention est manifestement
d'y rester maîtresse et en toute sécurité.
</p>

<p>
Sans donner suite aux nouvelles contradictoires reçues
de Tunis et voulant même prêter fois au démenti de
M. Ribot, j'ai la conviction que, tôt ou tard, la France
saura acquérir la plénitude de la souveraineté de ce pays.
</p>

<p>
En attendant il ne faut pas oublier, que jusqu'au
6 avril 1881, c'est-à-dire un mois environ avant le traité
du Bardo, M. Barthélemy Saint-Hilaire déclarait au
Général Cialdini que le gouvernement français ne pensait
aucunement à une occupation militaire permanente
et moins encore à l'annexion de la Tunisie.
</p>

<p>
Si ce changement de domination en Tunisie venait
d'avoir lieu sans opposition et à notre insu, la Tripolitaine
ne tarderait pas à avoir son tour. Le Gouvernement
de la République tend à occuper cette région,
comme le prouvent surabondamment ses empiétements
continuels sur la frontière.
</p>

<p>
Il arriverait alors que du Maroc à l'Egypte une seule
puissance dominerait l'Afrique du nord, et que de cette
puissance dépendrait la liberté de la Méditerranée. L'Italie,
pour ce qui la concerne, serait sous la menace
incessante de la France; Malte et l'Egypte ne seraient
pour la Grande Bretagne une garantie suffisante.
</p>

<p>
En présence de tels dangers, il faut se préparer et
prévenir l'exécution des desseins de la France.
</p>

<p>
<span class="pagenum"><a id="Page_368"></a>[368]</span>
La Tunisie ne pouvant être rendue à elle même, et
puisque on ne peut empêcher le Protectorat de devenir
un jour ou l'autre une souveraineté, il serait nécessaire
de se premunir contre une occupation possible de la
Tripolitaine de la part de la France en l'occupant
avant elle.
</p>

<p>
Si nous avions la Tripolitaine, Biserta ne serait plus
une menace pour l'Italie, ni pour la Grande Bretagne.
</p>

<p>
Nous sommes vos alliés nécessaires; et notre union
vous garantirait la domination de Malte et de l'Egypte.
Grâce à elle, l'Italie n'aurait plus à craindre qu'une
double expédition militaire pût simultanément être dirigée
contre elle de Biserta et de Toulon.
</p>

<p>
Je prie Votre Excellence de peser ces considérations
et d'agir de concert avec le Gouvernement que j'ai l'honneur
de présider. Il s'agit de notre salut et de votre
grandeur dans la Mediterranée.
</p>

<p>
Je saisis cette occasion pour offrir à Votre Excellence
les assurances de ma très haute considération.
</p>

<p class="indr">
<span class="smcap">F. Crispi.</span>
</p>
</div>

<p>
Da Londra il 31 luglio, l'Incaricato d'affari, Catalani, informava
l'on. Crispi:
</p>

<div class="blockquote">
<p>
La lettera di V. E. ha prodotto profonda impressione
su Salisbury. — Sua Signoria risponderà per iscritto
fra breve. — Per il momento mi ha incaricato di telegrafare
a V. E. «che egli è convinto che <i>il giorno in
cui lo</i> statu-quo <i>nel Mediterraneo sarà menomamente alterato
è indispensabile che la Tripolitania sia occupata dall'Italia.</i>
Rammentò spontaneamente avermi manifestato altra
volta tale opinione, punto importante della sua politica.
Soggiunse: <i>L'occupazione italiana di Tripoli dovrà effettuarsi
indipendentemente dagli avvenimenti in Egitto, cioè a dire,
sia che l'Egitto resti in mani britanniche o del Sultano. Tale
occupazione è richiesta dall'interesse Europeo per impedire
che il Mediterraneo diventi un lago francese. La sola questione
da esaminare è l'opportunità del momento presente all'Impresa.</i>
Su questo punto Salisbury differisce da V. E.
Egli crede che il momento dell'occupazione non è ancora
giunto. Quindi la preghiera che Sua Signoria rivolge a
<span class="pagenum"><a id="Page_369"></a>[369]</span>
V. E. per mezzo mio, si contiene in una sola parola:
<i>aspettare</i>. Tale parola sarebbe già stata o sarà mandata
a Roma da Berlino. Tutto porta a credere, secondo Salisbury,
che nonostante la poca fede da darsi alle smentite
francesi, il Governo francese fu sincero nell'affermare
non aver concluso nuovi accordi col Bey. All'osservazione
che l'accordo potrebbe essere stato concluso
da un precedente Gabinetto, Salisbury rispose che non
si era potuto ottenere alcuna prova. «L'ostacolo principale
ad una occupazione immediata di Tripoli, si troverebbe
nella resistenza del Sultano, che dichiarerà guerra
all'Italia. Le condizioni della Turchia sono diverse da
quelle all'epoca della cessione di Cipro. La Turchia da
sè sola non è da temersi, ma sarà appoggiata dalla
Russia, che coglierà l'occasione di rendersi vassallo il
Sultano, difendendone il territorio. Una mossa italiana
contro Tripoli sarebbe il segnale dello smembramento
della Turchia, sorte alla quale essa non può sfuggire,
ma alla quale in questo momento nè le Potenze, nè
l'opinione pubblica inglese, sono preparate. L'Italia non
perderà nulla coll'aspettare, se si terrà pronta ad agire
al momento in cui la Francia desse segno di attivare i
suoi disegni.»
</p>

<p>
Da parte sua, Salisbury avvertirà energicamente la
Francia di astenersi dal fare qualsiasi mutazione politica
in Tunisia. Sulla mia domanda di dichiarare risolutamente
al Governo francese che la flotta inglese si
unirà alla italiana per mantenere lo <i>statu-quo</i> nella Tunisia,
Salisbury rispose che una tale dichiarazione avrebbe
per effetto di suscitare un incidente parlamentare poichè
Waddington ne informerebbe.......... Salisbury conchiuse:
«Il Governo italiano avrà la Tripolitania, ma il
cacciatore per tirare sul cervo, deve aspettare che passi
a portata del suo fucile affinchè, anche ferito, non gli
sfugga».
</p>

<p class="pad2">
Le mie impressioni sono le seguenti:
</p>

<p>
1.) Le relazioni fra l'Inghilterra e la Francia sono
assai più tese dell'anno passato; 2.) Salisbury è più deciso
dell'anno passato a non lasciarsi sfuggire l'Egitto,
ed una mossa italiana contro Tripoli sarebbe seguita
dal protettorato inglese al Cairo.
</p>

<p>
La chiave di Tripoli è in questo momento a Berlino.
<span class="pagenum"><a id="Page_370"></a>[370]</span>
Una parola risoluta da Berlino infonderebbe a Salisbury
l'ardire che gli manca. Sua Signoria desidera tre o quattro
giorni per farmi pervenire risposta alla lettera di V. E.
Ritengo che l'indugio fu chiesto per mettersi in comunicazione
con Berlino.»
</p>
</div>

<p>
Seguì il 5 agosto quest'altro telegramma del Catalani:
</p>

<div class="blockquote">
<p>
Ho ricevuto lettera di Salisbury diretta a V. E.,
che consegnerò domani dentro un piego al regio Ambasciatore,
affinchè sia spedito con il corriere di Gabinetto.
</p>

<p>
Prego V. E. di dar ordine a Tornielli di far ripartire
immediatamente il corriere di Gabinetto per Roma.
</p>

<p>
Se, come devo credere, la comunicazione scritta di
Salisbury è conforme alle dichiarazioni verbali fatte a
me, lo scambio delle lettere autografe fra i primi ministri
Italia ed Inghilterra costituisce accordo completo nella
questione di Tripoli. È probabile che Imperatore di Germania
abbia avuto contezza della corrispondenza.
</p>
</div>

<p>
La risposta di lord Salisbury fu la seguente:
</p>

<div class="blockquote">
<p class="indr">
Londres, 4 août 1890.
</p>

<p class="indl">
<i>Mon cher Signor Crispi</i>,
</p>

<p>
J'ai l'honneur d'accuser réception de la lettre dont
Votre Excellence a bien voulu m'honorer. Je l'ai lue avec
le plus grand intérêt.
</p>

<p>
Je suis d'accord avec Votre Excellence sur l'avenir
probable de la Tunisie. Elle deviendra fatalement Française
un jour ou l'autre: mais je crois cette issue assez
loin. Aussi, je me trouve en parfaite harmonie avec vos
idées sur le danger d'une avance ultérieure de la part
de la France. Les intérêts politiques de la Grande Bretagne
aussi bien que ceux de l'Italie ne comportent pas
que la Tripolitaine ait une destinée semblable à la Tunisie.
Il faut absolument parer à une telle éventualité,
quand elle nous menacera. Mais je ne la crois pas proche.
La France a beaucoup de chemin à faire avant de se
trouver à ce point là.
</p>

<p>
Or, dans une telle affaire, les précautions prématurées
sont pleines de danger.
</p>

<p>
<span class="pagenum"><a id="Page_375"></a>[375]</span>
Si l'Italie venait à occuper Tripoli en temps de paix
sans que la France ait pris aucune mesure aggressive,
elle s'exposerait au reproche d'avoir réveillée la question
d'Orient dans des conditions fort désavantageuses. Le
Sultan ne supportera pas la perte d'une autre province
sans pousser des hauts cris. Pour garder son territoire
il fera sacrifice de son indépendance, et il acceptera le
protectorat et le soutien de la Russie.
</p>

<p>
Ainsi, si j'osais offrir une conseil à Votre Excellence,
je la prierais vivement d'agir avec beaucoup de circonspection
et de patience dans cette affaire; et, tant que
les desseins de la France n'ont pas pris corps, d'éviter
toute action qui pourrait nous compromettre irrévocablement
avec le Sultan.
</p>

<p>
Je prie Votre Excellence de croire toujours à la sympathie
vive que le peuple et le gouvernement Anglais
ressentent pour l'Italie: et d'agréer l'assurance de ma
considération et mon respect.
</p>

<p class="indr">
<span class="smcap">Salisbury.</span>
</p>
</div>

<div class="figcenter"><a id="f370a"></a>
  <img src="images/370a.jpg" width="350" height="448" alt="Autografo riprodotto fotograficamente: lettera di Salisbury a Crispi." />
<p class="figlarge"><a href="images/370agr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Salisbury a Crispi.</p>
</div>

<div class="figcenter"><a id="f370b"></a>
  <img src="images/370b.jpg" width="350" height="446" alt="Autografo riprodotto fotograficamente: lettera di Salisbury a Crispi." />
<p class="figlarge"><a href="images/370bgr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Salisbury a Crispi.</p>
</div>

<div class="figcenter"><a id="f370c"></a>
  <img src="images/370c.jpg" width="350" height="446" alt="Autografo riprodotto fotograficamente: lettera di Salisbury a Crispi." />
<p class="figlarge"><a href="images/370cgr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Salisbury a Crispi.</p>
</div>

<div class="figcenter"><a id="f370d"></a>
  <img src="images/370d.jpg" width="350" height="454" alt="Autografo riprodotto fotograficamente: lettera di Salisbury a Crispi." />
<p class="figlarge"><a href="images/370dgr.jpg">Immagine ingrandita.</a></p>
<p class="caption">Autografo riprodotto fotograficamente: lettera di Salisbury a Crispi.</p>
</div>

<p>
La replica dell'on. Crispi a questa lettera non poteva mancare,
ed egli l'affidò ad uno de' suoi segretarii, Edmondo Mayor
des Planches; il quale della missione affidatagli rese conto con
questo rapporto:
</p>

<div class="blockquote">
<p class="indr">
La Bomboule, 26 agosto 1890.
</p>

<p class="indl">
<i>Eccellentissimo Signor Ministro</i>,
</p>

<p>
Ho rimesso oggi a lord Salisbury la lettera che Vostra
Eccellenza mi aveva affidato per lui.
</p>

<p>
Ho trovato Sua Signoria in un modesto alloggio, al
primo piano di una <i>maison meublée</i> chiamata la <i>Villa Medicis</i>.
È la prima volta che il nobile Lord fa la cura di
queste acque arsenicali; precedentemente andava a Royat,
località, poco distante, di questa stessa regione d'Alvernia.
</p>

<p>
Lord Salisbury, cui aveva domandato udienza con
un biglietto, subito dopo il mio arrivo, mi aveva risposto
con un cortesissimo invito. Mi ricevette in un piccolo
studio, stamane, alle dieci e mezzo.
</p>

<p>
Appena seduti, gli rimisi la lettera. Questa essendo
un po' sgualcita, dissi, pregandolo di scusarmi:
</p>

<p>
<span class="pagenum"><a id="Page_376"></a>[376]</span>
— Je ne sais si je fais un bon diplomate, mais je
suis, à coup sûr, un mauvais courrier de Cabinet.
</p>

<p>
Sua Signoria si mise a ridere e fece per aprire, dinanzi
a me, la lettera; ma si fermò.
</p>

<p>
— Dois-je la lire maintenant?
</p>

<p>
Risposi:
</p>

<p>
— Je crois que Votre Excellence en peut prende connaissance
à son aise. C'est une réponse à la lettre du 4.
</p>

<p>
— Ah, bien!... — E la mise in disparte.
</p>

<p>
— Et vous êtes venu expressément?! Je regrette
d'avoir été pour vous cause da tante de trouble. Au
moins voyez-vous un beau pays. Vous le connaissiez?
</p>

<p>
— Nullement.
</p>

<p>
Vantò le bellezze dell'Alvernia. Poi:
</p>

<p>
— Vous avez quitté M. Crispi depuis peu?
</p>

<p>
— Depuis cinq jours.
</p>

<p>
— Comment se portait-il?
</p>

<p>
— Il était en parfaite santé.
</p>

<p>
— Et politiquement aussi, disse ridendo, il se porte
très bien.
</p>

<p>
— Je crois qu'il se sent très fort sous tous les rapports.
</p>

<p>
— C'est un homme bien étonnant. Il nous veut toujours
du bien, n'est-ce-pas?
</p>

<p>
— Il a pour l'Angleterre comme nation l'admiration la
plus vive, et de Votre Excellence une très haute estime.
</p>

<p>
— Il est bien indulgent pour moi. Quel âge a-t-il?
</p>

<p>
— Soixante et onze ans.
</p>

<p>
— Et il soutient le poids de trois porte-feuilles?!
</p>

<p>
— De trois, en effet, car la Présidence du Conseil
en est un et qui implique de très graves responsabilités.
</p>

<p>
— Vous ne manquerez pas de le saluer chaleureusement
de ma part et de lui dire combien je désire
que nous restions toujours bons amis. Vous retournerez
directement à Rome?
</p>

<p>
— Directement.... par Paris.
</p>

<p>
Rise ancora, e poichè non soggiungeva altro, mi alzai
per prendere commiato.
</p>

<p>
— Je vous souhaite bon voyage et meilleur temps
qu'ici.
</p>

<p>
— Je souhaite à Votre Excellence une heureuse cure.
</p>

<p>
Queste ultime parole furono dette in piedi. Sua Signoria
mi strinse la mano e mi accompagnò alla porta
che aperse e richiuse.
</p>

<p>
<span class="pagenum"><a id="Page_377"></a>[377]</span>
Lord Salisbury è alto, di forte complessione, un po'
obeso. Si tiene alquanto curvo. È un po' ansante, di
soffio affannoso e corto. Prima che entrasse nella camera
avevo sentito il suo respiro penoso. Appartiene
alla specie degli inglesi timidi. Ascolta attentamente,
con la testa china in avanti verso l'interlocutore, che
guarda ogni tanto con occhio fisso e penetrante. Ride
facilmente e brevemente in modo sempre uniforme.
</p>

<p>
Ciò è quanto ritenni da un colloquio che potè durare
dieci o dodici minuti.
</p>

<p>
Sono, di Vostra Eccellenza, etc.
</p>
</div>

<p>
La lettera consegnata dal Mayor era questa:
</p>

<div class="blockquote">
<p class="indr">
Rome, le 16 août 1890.
</p>

<p class="indl">
<i>Mon cher lord Salisbury</i>,
</p>

<p>
Votre Excellence me permettra de répliquer brièvement
à Sa lettre du 4 courant qui m'est arrivée par le
dernier courrier.
</p>

<p>
En vous écrivant, le 23 juillet, j'avais pour but de
dénoncer à Votre Excellence les dangers qui nous
menacent en Tunisie, et de vous signaler la nécessité
d'un accord entre l'Italie et la Grande Bretagne pour
les éventualités que je prévoyais. Ce but ayant été
atteint grâce à l'échange de nos deux lettres et aux
colloques qui ont eu lieu entre Votre Excellence et le
commandeur Catalani, il ne me reste à ce sujet rien à
demander, ni à désirer.
</p>

<p>
Je suis en plein accord d'idées avec Votre Excellence
sur ce point qu'il ne convient pas de précipiter
une action qui pourrait jeter le Sultan dans le bras de
la Russie. Du reste il manquerait actuellement à l'Italie
une raison pour agir.
</p>

<p>
Il appartient cependant à la prudence d'un homme
d'Etat de ne pas se laisser surprendre; et, dans le cas
spécial qui nous occupe, il importe de faire savoir à
Paris que nous ne pourrions, en aucun cas, permettre
qu'en Tunisie le protectorat se change en pleine souveraineté.
</p>

<p>
Il y a lieu, en outre, d'avertir les gouvernements amis,
que le fait, s'il ne se vérifie aujourd'hui, est cependant
inévitable, et cela pour que nous ne nous trouvions
<span class="pagenum"><a id="Page_378"></a>[378]</span>
pas surpris et non préparés le jour où il sera nécessaire
d'agir. Bien des injustices internationales ont pu
s'accomplir par suite de l'imprévoyance, ou de la négligence
de ceux dont l'intervention, à un moment
donné, eût pu les prévenir.
</p>

<p>
La Turquie n'a pas les forces suffisantes à sauvegarder
la liberté de la Méditerranée. Elle est impuissante
à arrêter les empiétements qui se vérifient depuis
neuf ans sur le territoire tripolitain du côté de la Tunisie.
Il est donc plus que probable qu'elle ne saura et
ne pourra s'opposer à l'occupation de ce territoire. La
Turquie, à cause de sa position toute speciale, n'a que
la force des faibles; elle ne peut guère que jeter la division
parmi les forts, obligés à se montrer tolérants par
crainte de ce qui peut survenir. Mais ce privilège dont
jouit le Sultan, ne doit pas constituer un danger permanent
pour les autres Etats, qui cohabitent dans la
Méditerranée et qui ont le devoir de garantir leur
propre existence, et de veiller au maintien de leur propres
droits.
</p>

<p>
Cela dit, je renouvelle à Votre Excellence l'expression
des sentiments de ma plus haute considération.
</p>

<p class="indr">
<span class="smcap">F. Crispi.</span>
</p>

<p class="indl">
Son Excellence<br />
Le Marquis de Salisbury.
</p>
</div>

<p>
Mentre questa corrispondenza si svolgeva, l'on. Crispi stimò
opportuno d'impegnare il gabinetto britannico con questa Nota:
</p>

<div class="blockquote">
<p class="indr">
Roma, 5 agosto.
</p>

<p class="indl">
<i>Signor Ambasciatore</i>,
</p>

<p>
Mentre V. E., conformemente alle mie istruzioni,
aveva iniziato col principale Segretario di Stato per
gli Affari esteri di S. M. britannica uno scambio d'idee
tendenti a prevenire le conseguenze dell'accordo che si
afferma essersi stabilito fra il governo francese ed il
regnante Bey di Tunisi per introdurre, alla morte di
quel Principe, un mutamento sostanziale nelle condizioni
della sovranità della Reggenza, e mentre si aspettavano
i particolari della prima notizia in proposito ricevuta,
Sua Eccellenza il marchese Salisbury mi fece cortesemente
<span class="pagenum"><a id="Page_379"></a>[379]</span>
comunicare, per mezzo dell'Ambasciatore d'Inghilterra
a Roma, la smentita formale data alle notizie
stesse dal Ministro degli Affari esteri della Repubblica.
Ai ringraziamenti che S. E. lord Dufferin fu da me
incaricato di porgere al suo governo per tale amichevole
ed importante comunicazione, io desidero che Ella
aggiunga le espressioni della soddisfazione in me prodotta
dalle dichiarazioni a Lei fatte da lord Salisbury,
le quali mi danno la certezza che se la esplicita smentita
del Gabinetto di Parigi non avesse reso, per ora,
superflua la continuazione dell'iniziato scambio d'idee e
se altre considerazioni di opportunità non avessero consigliato
di soprassedere, per non recare incagli a trattative
più urgenti, in corso fra Londra e Parigi, i governi
di S. M. il Re nostro augusto Sovrano e di S. M. la
Regina d'Inghilterra si sarebbero subito trovati d'accordo
per indicare tutti gli Stati interessati alla conservazione
dell'equilibrio delle forze nel Mediterraneo ed
intendersi circa ciò che le previsioni del mutamento di
sovranità nella Reggenza di Tunisi avrebbe reso necessario.
È opinione del Governo di S. M. il Re, la quale
io spero sia divisa da quello di S. M. la Regina, che
mentre le presenti circostanze hanno permesso di sospendere
l'esame di eventualità che non sembrano prossime,
qualora dovessero sopraggiungere nelle circostanze stesse
variazioni che suggerissero di ripigliare in considerazione
gl'interessi comuni, impegnati nella conservazione
di quell'equilibrio, le fiduciose dichiarazioni scambiate
recentemente fra V. E. e S. E. il marchese di Salisbury
offriranno la base di un pronto accordo, bastevole certamente
per prevenire qualunque serio pericolo che sovrastasse
agli interessi medesimi. Per questo motivo mi
riuscirono preziosissime le assicurazioni che nel senso
sovra espresso Ella fu in grado di comunicarmi in seguito
all'abboccamento da Lei avuto col principale Segretario
di Stato di S. M. britannica il giorno 21 dello
scorso mese ed è mio desiderio che Sua Signoria conosca
tutto il valore che il Governo di Sua Maestà il Re vi
annette. Voglia perciò dare di questo dispaccio lettura
a Sua Eccellenza il marchese di Salisbury e lasciargliene
copia se egli lo desidera.
</p>

<p class="indr">
<span class="smcap">Crispi.</span>
</p>
</div>

<p>
<span class="pagenum"><a id="Page_380"></a>[380]</span>
L'azione spiegata a Vienna raggiunse il doppio scopo di far
muovere in nostro favore, a Londra e a Parigi, la Cancelleria
imperiale, e di provocare dichiarazioni conformi ai nostri interessi.
Ciò che realmente si trattava tra Londra e Parigi si seppe
per mezzo di Kálnoky il quale informava l'ambasciatore Nigra
che Salisbury, interrogato per di lui ordine da Deym, Ambasciatore
austriaco, disse che i negoziati con la Francia riguardavano:
1. La conversione egiziana; 2. un territorio africano di proprietà
contestata; 3. la revisione del trattato commerciale con Tunisi, la
quale concerneva soltanto le tariffe e non toccava la questione
delle Capitolazioni. “Secondo il trattato vigente, il governo di
Tunisi ha diritto fin dal 1882 di chiedere questa revisione. Non
è questione di vantaggi politici da accordarsi alla Francia in
Tunisia.„
</p>

<p>
La revisione del trattato di commercio anglo-tunisino — avvertì
successivamente il Kálnoky — non ebbe lo scioglimento
desiderato dalla Francia, poichè lord Salisbury non consentì a
fissare un termine al trattato. E quanto ai propositi attribuiti
alla Francia di alterare lo <i>statu-quo</i> a Tunisi, lo stesso Cancelliere
incaricò il Nigra di assicurare Crispi “che la questione tunisina,
sebbene non tocchi in modo speciale l'Austria-Ungheria,
è qui sorvegliata con grande interesse, e che per sua parte il
governo imperiale e reale è disposto a partecipare a qualunque
azione che sia stimata utile, d'accordo con l'Inghilterra e con noi,
per evitare che essa sia modificata a danno dell'interesse generale„.
</p>

<p>
Le notizie giunte in quei giorni a Roma di combattimenti
alla frontiera tripolitana provocati da tunisini, sembravano dare
ragione ai sospetti che la Francia avesse delle mire sulla Tripolitania.
Kálnoky non credeva che la Francia volesse tentare
qualche cosa su Tripoli, però dichiarava al Nigra che il governo
austro-ungarico “<i>non aveva difficoltà che l'Italia, se l'occasione
si presenti, abbia un compenso sulle coste africane</i>, ma ci
avverte amichevolmente che è della più alta importanza per le
Potenze alleate di non gettare la Turchia in braccio alla Russia
e alla Francia: ci avverte inoltre che esso non potrebbe prendere
alcun impegno per dare all'Italia un concorso materiale.„
</p>

<p>
Di queste dichiarazioni l'on. Crispi prendeva atto con soddisfazione,
dichiarando alla sua volta che non pretendeva dall'impero
d'Austria-Ungheria un concorso materiale.
</p>

<p>
<span class="pagenum"><a id="Page_381"></a>[381]</span>
Di fronte alla Francia, l'on. Crispi, dopo avere provocato la
dimostrazione diplomatica, di cui nei documenti che precedono,
e persuaso quindi il governo francese che senza il consenso dell'Italia
non avrebbe potuto consolidare il suo dominio nella Tunisia,
pensò di trarre dalla situazione i vantaggi possibili. Quale
fosse il suo obiettivo risulta da quanto segue:
</p>

<div class="blockquote">
<p class="indr">
Parigi 1/8/90 — ore 4.40 p.
</p>

<p>
Ieri sul tardi mi recai al convegno fissatomi da Freycinet
cui dissi che avendo per mandato di mantenere
buone relazioni fra i nostri paesi, io, di mia iniziativa, mi
rivolgeva amichevolmente a lui, come capo del governo,
per richiamare la sua attenzione sullo stato della Tunisia
rispetto all'Italia e sugli incitamenti fatti per la annessione
alla Francia della Reggenza. Notai che l'Italia
non poteva rimanere indifferente a tali atti e che se
non provvedevamo in tempo per stabilire a questo riguardo
un accordo atto a dare soddisfazione all'Italia,
potrebbe da Tunisi scoppiare l'incendio che darebbe
luogo ad una conflagrazione generale, che, per quanto
da noi dipende, vogliamo evitare, perchè sarebbe per
tutti funesta. Feci osservare che l'occupazione francese
della Tunisia fu considerata dall'Italia come grande offesa
e danno, poichè tendeva a privare l'Italia di un
estuario necessario alle sue popolazioni laboriose, che
da tempo immemorabile praticavano quelle regioni prossime
alla Sicilia. Se quell'annessione, ambita dalla Francia,
avvenisse, l'Italia dovrebbe avere un compenso territoriale,
ed inoltre serie garanzie per i suoi nazionali
che non potrebbero cessare di frequentare la Tunisia,
dove, d'altronde, il concorso del loro lavoro è necessario
alla prosperità del paese. Ricordai che una tale necessità
era stata riconosciuta da parecchi ministri francesi, fra
gli altri da Ferry, che mi prometteva il concorso del
governo francese stesso perchè occupassimo Tripoli, in
cambio della Tunisia, che rimarrebbe incontestata alla
Francia. Tale divisamento non ebbe seguito per forza
di mutamenti ministeriali avvenuti tanto in Italia, quanto
in Francia. Ciò posto, dissi a Freycinet che stava a lui
di escogitare un modo di dare soddisfazione all'Italia
per ristabilire un sincero accordo, ugualmente desiderevole
<span class="pagenum"><a id="Page_382"></a>[382]</span>
e necessario per entrambi. Freycinet, prendendo
la parola, dichiarava riconoscere la gravità della questione
tunisina e avere sempre raccomandato ai suoi
colleghi del Ministero degli Affari esteri di evitare tutto
ciò che potesse urtare gli italiani in Tunisia, moderando
lo zelo intempestivo dei funzionari. Egli, al par di me,
riconosceva l'importanza di reciproche buone relazioni
fra i nostri paesi e non nascondeva paventare grandemente
la guerra, le cui conseguenze potrebbero essere
disastrose per tutti. Freycinet disse spontaneamente che
i supposti accordi per l'annessione della Tunisia non
esistevano affatto e me lo ripetè più volte, poscia mi
promise che avrebbe conferito con Ribot e studiato il
modo di sciogliere l'arduo problema.
</p>

<p>
Aspetto dunque la risposta di Freycinet che mi mostrò
la massima benevolenza.
</p>

<p class="indr">
<span class="smcap">Menabrea.</span>
</p>
</div>

<p>
L'accenno fatto qui sopra dal Menabrea ad una promessa del
Ferry circa la Tripolitania, trova conferma in un telegramma
dell'11 maggio 1884 dello stesso Ambasciatore, che giova qui riferire.
Sembra che il Depretis, allora presidente del Ministero,
e il Mancini, ministro degli Affari esteri, non profittassero dell'offerta
per timore di complicazioni:
</p>

<div class="blockquote">
<p>
«.... Infine il signor Ferry conchiuse la sua conversazione
dicendo che la Francia ne aveva a sufficienza
di annessioni e di protettorati nel Mediterraneo, che non
aspirava che allo <i>statu-quo</i> al Marocco, come a Tripoli;
<i>e che se l'Italia aspirava a occupare quest'ultima Reggenza,
egli non vi si sarebbe opposto</i>. Quest'ultima dichiarazione
mi è stata fatta in maniera del tutto confidenziale».
</p>

<p class="indr">
<span class="smcap">Menabrea.</span>
</p>
</div>

<p>
Al telegramma del 1.º agosto, Crispi rispose il giorno seguente:
</p>

<div class="blockquote">
<p>
Siccome dopo il colloquio del 31 luglio Ella dovrà
rivedere Freycinet e forse anche abboccarsi con Ribot,
credo bene determinare i concetti sostanziali di ulteriore
discorso.
</p>

<p>
Primamente bisognerà persuadere cotesti signori che
noi non potremo permettere alcun mutamento politico
<span class="pagenum"><a id="Page_383"></a>[383]</span>
nella Tunisia, e che qualora il governo della Repubblica
assumesse la piena autorità nella Reggenza, avremmo
con noi i nostri alleati. Il Protettorato fu tollerato perchè
l'Italia era isolata, ma oggi non siamo più al 1881.
</p>

<p>
La Tripolitania appartiene all'Impero ottomano, e noi
per averla non vorremo provocare una guerra europea.
La Francia, qualora si mostrasse disposta a facilitarcene
il pacifico acquisto come compenso della Tunisia, dovrebbe
adoperarsi con tutti i suoi mezzi a Costantinopoli
ed a Pietroburgo, donde naturalmente verranno le opposizioni.
È bene che questo sia posto in chiaro, perchè
a noi non basta il solo consenso della Francia per occupare
il suddetto territorio.
</p>
</div>

<div class="blockquote">
<p class="indr">
Parigi 9 agosto.
</p>

<p>
Freycinet oggi mi ha detto avere riferito la mia precedente
conversazione con lui al signor Ribot, insistendo
sulla necessità di porre fine alla esistente irritazione
fra i due paesi, procurando all'Italia alcuna soddisfazione
nei suoi interessi materiali e al suo amor proprio.
</p>

<p>
Ribot rispose accettare perfettamente quell'ordine
d'idee, che vi aveva già pensato e che sperava che mercoledì
prossimo, al suo ritorno da una breve assenza,
egli sarebbe in grado d'iniziare qualche apertura in proposito.
Aspettare intanto ritorno di Ribot.
</p>

<p class="indr">
<span class="smcap">Menabrea</span>.
</p>
</div>

<div class="blockquote">
<p class="indr">
Parigi, 13/8/90 — 7.30 s.
</p>

<p>
Oggi vidi Ribot con cui ripresi la conversazione iniziata
con Freycinet circa la necessità pei due paesi di far
cessare le cause d'irritazione tuttora esistenti, che ebbero
per origine l'occupazione della Tunisia per parte della
Francia. Notai che questa, anzichè tentare di calmare,
sembra volere aumentarle col mantenere ingiustamente
i dazi differenziali e coll'opporre ostacoli allo sviluppo
di alcune essenziali industrie nostre, come la navigazione
e la pesca. Fra l'altro, feci osservare al signor Ribot
che la occultazione della Tunisia aveva singolarmente
scemata la nostra posizione nel Mediterraneo, minacciando
renderla pericolosa, ove la Francia tentasse di
<span class="pagenum"><a id="Page_384"></a>[384]</span>
farne una stazione navale militare importante, e che
aveva tolto all'Italia un estuario necessario ad una parte
delle sue popolazioni.
</p>

<p>
Ribot rispose che al pari di me deplorava tale situazione
e desiderava migliorarla, ma che aspettava proposte
esplicite dall'Italia.
</p>

<p>
A ciò replicai non avere missione alcuna di fare proposte,
ma che avevo presa iniziativa di portare la sua
attenzione sul presente stato di cose, e che il male essendo
venuto dalla Francia, spettava ad essa di proporre
il rimedio.
</p>

<p>
Ribot disse che sarebbe disposto a provocare vantaggi
speciali per noi in Tunisia, ma che, a sua volta,
ci domanderebbe di rinunciare alle Capitolazioni, e poi
accennò alla triplice alleanza.
</p>

<p>
A tali suggerimenti risposi che le Capitolazioni erano
armi nelle nostre mani per far rispettare i pochi diritti
che abbiamo conservati in Tunisia e che, in quanto alla
triplice alleanza, questa doveva mantenersi fin che non
avessimo ottenuto soddisfazione per i nostri interessi e
per la nostra dignità e fin che non fosse più necessaria
per assicurare la pace.
</p>

<p>
Mi astenni dal fare a Ribot alcuna proposta perchè
non ne avevo missione, ma lasciai a lui di escogitarne
una che si potesse sottomettere a V. E. e con ciò lo
lasciai prendendo commiato nei migliori termini.
</p>

<p class="indr">
<span class="smcap">Menabrea</span>.
</p>
</div>

<div class="blockquote">
<p class="indr">
21 agosto 1890.
</p>

<p class="indl">
<i>Signor Presidente,</i>
</p>

<p>
Ebbi ieri nel pomeriggio il mio primo colloquio, dopo
la partenza del generale Menabrea, col signor Ribot. Mi
era proposto di non tornare per il primo con questo
signor Ministro degli Affari esteri sul terreno tentato
col signor di Freycinet e con lui dall'Ambasciatore. Ma
come io lo prevedeva, fu egli che dopo le prime frasi
tra noi scambiate subito vi scese mettendosi a discorrere
delle entrature fatte dal Generale e dicendo che nè Freycinet
nè egli stesso avevano potuto capire che cosa in
fondo volesse. Quindi una lunga e molto incisiva conversazione
s'impegnò tra noi, dopo ch'io aveva però premesso
<span class="pagenum"><a id="Page_385"></a>[385]</span>
che su tale argomento le mie parole non potevano
avere che il carattere ed il valore di parole di un amico
e che per discorrerne dovevamo entrambi considerarci
come in colloquio non ufficiale, ma confidenziale e privato.
Consentì con premura ed esplicitamente.
</p>

<p>
Dissi in sostanza che se veramente il governo francese
capiva il prezzo di quei più cordiali rapporti tra
noi, che per parte nostra desideravamo, e se voleva addivenirvi,
doveva anzitutto studiarsi a rimuovere definitivamente
le cause dalle quali era nato lo screzio che
ci divide; che in passato a Roma e poi a Tunisi ci furono
fatte le più profonde ferite; che il tempo, la nostra saviezza
e l'interesse presente del Governo repubblicano vanno
sanando la prima, ma che la seconda rimane viva; che
nulla la Francia fece nè fa per guarirla, che anzi per
le tendenze che ogni tratto qui si manifestano di dilatare
il protettorato potrebbe da un'ora all'altra inasprirsi
e trascinare alle più gravi conseguenze. «Ogni passo
che in Tunisia voi tentereste oltre i limiti delle condizioni
esistenti ed oltre quelli del nostro stretto diritto,
diss'io, ci troverebbe tutti in piedi per contrastarvelo,
e sappiate che non saremo soli. Eliminare per sempre
questa perdurante causa di attrito e di sospetti tra noi
mi pare dunque il primo mezzo per rimetterci in condizioni
di confidente e franca amicizia. Il rimedio vuole
però essere proporzionato alla gravità del male fattoci,
nè lieve dovrebb'essere il valore del servizio col quale
la Francia volesse chiudere la piaga tunisina. Cercare
un compenso per l'Italia in sole concessioni più o meno
passeggiere d'ordine commerciale e finanziario sarebbe
un assunto vano».
</p>

<p>
Dal suo lato il signor Ribot, in progresso del colloquio,
tornava di continuo sul <i>quid?</i>; finchè, quasi rispondendo
a sè stesso: «Chiesi, disse, al generale Menabrea
se mirasse a Tripoli, ma egli troncò protestando
che l'Italia non voleva mettersi male col Sultano».
</p>

<p>
A questo punto ricordai anch'io, come le ricordò Menabrea
a Freycinet, le offerte di cooperazione che, prima
a me stesso e poi allo Ambasciatore, erano state altra
volta fatte dal signor Giulio Ferry e allora non accolte
da Mancini, e aggiunsi che se proposte di cooperazione
per qualche <i>negoziazione simile</i> oggi si producessero, v'era
a Roma tale Ministro col quale certo si potrebbe discorrerne,
<span class="pagenum"><a id="Page_386"></a>[386]</span>
attesocchè, malgrado tutte le calunnie, sapevo
quanto gli stava a cuore, se poteva giovare al proprio
paese riconciliandolo ad un tempo colla Francia, di farlo.
</p>

<p>
Usai le maggiori precauzioni di linguaggio e devo
dire ad onore del sig. Ribot che se io mi tenni in tutta
la conversazione sulla punta d'uno spillo, egli più volte
battè sul pomo. Messosi a parlare il primo senza ritegno
di Tripoli, disse avere saputo che a Costantinopoli manifestavansi
inquietudini e che vi si subodorava qualche
cosa di progetti italiani, che d'altronde la questione
d'una cessione, ardua in sè, urterebbe contro un
<i>non possumus</i> assoluto del Sultano. «E poi, l'opinione
pubblica in Francia non seguirebbe il Governo, se egli
in una simile impresa prestasse la mano all'Italia senza
che questa rinunziasse con ciò alla triplice alleanza».
</p>

<p>
Disfare la triplice alleanza: ecco la preoccupazione
ardente, incessante degli uomini di Stato francesi. «Finchè
il trattato della triplice alleanza, sì offensivo per
lo Czar, più ancora che per la Repubblica francese, non
sarà stato denunziato, l'intimità non sarà possibile fra
la Russia e la Germania più che fra gl'italiani e noi.
Si potrà non trattarsi da nemici, ma considerarsi come
amici, mai».
</p>

<p>
Queste parole che ritrovo nel <i>Matin</i> d'oggi sono l'espressione
pura e semplice del sentimento di Ribot e
di tutti i suoi colleghi, anzi di tutti i francesi. È perciò
naturale che tutta la politica francese verso di noi, sia
quella di Ribot o d'altri, se negli atti ostili non eccederà
mai quel limite ove sorgerebbe un pericolo serio
per la pace, commisurerà sempre qualunque maggiore
ed efficace concessione alla probabilità di raggiungere
con essa quello scopo.
</p>

<p>
Il sig. Ribot mi parlò poi della situazione in Tunisia,
rendendo omaggio a Vostra Eccellenza che s'era mostrata
conciliante nei piccoli incidenti. (Protestò a questo
proposito che non divideva le ingiuste prevenzioni di
molti suoi connazionali contro di Lei e che le aveva
sempre biasimate). Affermò di voler mantenere scrupolosamente
lo <i>statu-quo</i> a Tunisi, mostrandosi propenso a
intendersi con noi per migliorare la sorte de' nostri pescatori,
poichè il generale Menabrea se n'era querelato.
Accennando alla scadenza che avverrà fra sei anni del
nostro trattato di commercio col Bey, egli domandò se
<span class="pagenum"><a id="Page_387"></a>[387]</span>
non saremmo disposti a negoziare fino da ora, com'egli
ammetterebbe, pel suo rinnovamento, verso l'abbandono
d'alcuni nostri privilegi nella Reggenza.
</p>

<p>
In conclusione dunque, il signor Ribot non rinunzia
alla speranza ed al desiderio <i>di un qualche accordo</i> con
noi. Per procedere, io devo aspettare da Vostra Eccellenza
quelle nuove istruzioni che Ella stimerà opportuno
di darmi, perocchè ignoro il risultato degli scandagli
da Lei fatti altrove dopo la mia partenza da Roma e
le sue presenti intenzioni. Non posso in poche righe ripeterle
tutto ciò che in un colloquio durato più d'un'ora
mi studiai di far comprendere al mio interlocutore:
avrei fede che il seme non sia perduto se lo credessi
uomo più risoluto e più ardito. Ma so che ad ogni modo
Ella non può dubitare che a seconda de' suoi concetti
ogni possibile sarebbe sempre da me tentato a fondo.
</p>

<p>
Mi augurerei che il comm. Mayor potesse ritornare
qui, come annunziava, per udire da lui le sue attuali
idee e come meglio si possa servirle. Nel prossimo settembre,
il signor di Freycinet sarà ad Aix-les-Bains,
vicino al Generale, che potrà pure rivederlo in un più
tranquillo ambiente e più propizio ad espansioni che
una camera d'udienze ministeriali.
</p>

<p>
Voglia gradire, signor Presidente, gli attestati della
mia più profonda osservanza e della mia più cordiale
devozione.
</p>

<p class="indr">
Di V. E. l'aff.mo servo
<br />
<span class="smcap">C. Ressman.</span>
</p>

<p>
P.S. Quanto del nostro trattato d'alleanza questi signori
si preoccupino, lo provi anche il quesito che incidentalmente
nella conversazione il sig. Ribot mi rivolse,
se cioè occorresse, per farlo cessare, di denunziarlo
espressamente e se vi fosse la clausola della tacita riconduzione.
Risposi lo ignoravo.
</p>
</div>

<div class="blockquote">
<p class="indl">
<i>Commendatore Ressman — R. Ambasciata Italiana</i>,
<br />
Parigi.
</p>

<p class="indr">
Roma li 2/9, 1890.
</p>

<p>
(<i>Personale</i>). — La insistenza del signor Ribot per conoscere
le nostre intenzioni circa la rinnovazione della
Triplice alleanza non è degna di un uomo di Stato. Ad
<span class="pagenum"><a id="Page_388"></a>[388]</span>
un anno e mezzo di distanza nulla si può prevedere in
politica. Giova però ricordare le ragioni che obbligarono
il cavalier Mancini a chiedere la alleanza dell'Austria e
della Germania.
</p>

<p>
L'Italia dal 1879 al 1881 fu continuamente maltrattata
dal Governo della Repubblica, minacciata dagli
austriaci, disistimata a Berlino. Al 1880 un esercito di
quaranta mila uomini era pronto ad entrare nel Regno,
il Governo di Roma tollerando l'agitazione irredentista.
La stampa francese ci derideva, ed il Governo francese
occupava Tunisi. Sono celebri le parole pronunziate da
Bismarck al 1879, che l'Italia non era una potenza militare
temibile e che pochi reggimenti austro-ungarici
sarebbero bastati per metterci alla ragione.
</p>

<p>
Il cavalier Mancini pregò, scongiurò a Vienna ed a
Berlino, e dopo molti sforzi ottenne che l'Italia fosse
accolta nella alleanza dei due imperi.
</p>

<p>
Oggi tutto è mutato in nostro vantaggio ed io non
permetterò che l'Italia ritorni in quello stato di umiliazione
nel quale pel suo isolamento fu sino al 1881.
</p>

<p>
Ribot, prima di chiedere quali siano le nostre intenzioni
sulla rinnovazione della triplice, dovrebbe mettersi
in condizione di non averne bisogno, ed assicurarsi che,
sciolti i nostri impegni coi due imperi, la Francia non
ripeterebbe in altri territorii le imprese tunisine, che
non ci insidierebbe più nella penisola per mezzo del Vaticano,
che garantirebbe la nostra indipendenza. Or finora
nulla fu fatto per persuaderci che il Governo ed
il popolo di Francia vogliano divenirci amici ed amici
sinceri e leali.
</p>

<p class="indr">
<span class="smcap">Crispi.</span>
</p>
</div>

<p>
Gli sforzi dell'on. Crispi per togliere di mezzo i dissensi tra
l'Italia e la Francia e stabilire su basi sicure la pace tra le due
nazioni, furono vani. Cosicchè egli dovette rimanere in vedetta
per sorvegliare ogni atto della Francia che potesse recarci nuovi
danni.
</p>

<p>
Assicuratosi che l'annessione della Tunisia non sarebbe avvenuta
senza il nostro consenso, cioè senza compensi per noi,
continuò a far buona guardia su Biserta che il Governo francese
cercava di fortificare. Già da gran tempo egli faceva tener
<span class="pagenum"><a id="Page_389"></a>[389]</span>
dietro da persone fidate al progresso e alla natura dei lavori che
si venivano compiendo in quel porto, denunziandoli alle Potenze
amiche ed alleate e interessando il Governo inglese ad associarsi
al Governo italiano in una azione diretta ad impedire il proseguimento
di quei lavori, che si rilevavano contrarli agl'impegni
presi dalla Francia al 1881 e che minacciavano di turbare ancor
più l'equilibrio delle forze nel Mediterraneo. Il Gabinetto britannico
aveva già riconosciuto che Biserta era <i>la maggiore posizione
strategica nel Mediterraneo</i>, e insieme alla Cancelleria germanica
aveva fatte vive rimostranze a Parigi. E il signor Goblet
nel 1889 assicurava Londra e Roma “non esservi alcuna intenzione
nè di ampliare, nè di fortificare il porto di Biserta e trattarsi
solo di scavi necessarii e periodici„; e il signor Ribot in
ottobre 1890 negava “che si compiano studi per l'erezione di
fortilizi o di opere militari in Biserta.„
</p>

<p>
Ma i ministri francesi erano, naturalmente, reticenti; i lavori
che si compievano a Biserta erano senza dubbio di carattere
militare, e Crispi lo dimostrò in un <i>memorandum</i>. La Germania
riconobbe che la questione era divenuta grave e appoggiò i nostri
passi per un'azione decisiva. Il 20 gennaio 1891 Crispi fece
interpellare l'Inghilterra se non fosse il caso di una comune
azione immediata; ma la questione cadde col ritiro di Crispi
dal potere (31 gennaio 1891) e con l'Italia si disinteressò di Biserta
anche l'Inghilterra.
</p>

<p>
Quanto alla Tripolitania, Crispi ebbe per un momento, nel
luglio del 1890, la speranza che potesse divenire italiana, senza
contrasto da parte delle grandi Potenze, le quali, tutte, in epoche
diverse, avevano riconosciuto la prevalenza dei nostri diritti su
quella regione. Non avrebbe voluto, per motivi di politica generale,
rompere con la Turchia, ma prevedendo ogni ipotesi,
pensò anche ad un'occupazione militare contrastata dai turchi
e alla maniera di renderla più facile. Si accinse quindi a preparare
il terreno col guadagnare all'Italia la simpatia e l'appoggio degli
elementi indigeni della Tripolitania. Il cav. Grande, Console
d'Italia a Tripoli, lavorò sagacemente per secondare le vedute
del suo Ministro. Il seguente telegramma, relativo alle trattative
con Sid Hassuna Caramanli, capo allora della famiglia che aveva
signoreggiato il <i>vilayet</i> sino al 1835, indica che il lavoro di accaparramento
degli arabi era bene avviato:
</p>

<p>
<span class="pagenum"><a id="Page_390"></a>[390]</span>
</p>

<div class="blockquote">
<p class="indr">
Tripoli, 7 agosto 1890.
</p>

<p>
(Decifri V. E. stessa. Segretissimo). — Profittando,
che Sid Hassuna Karamanli trovasi qui, chiamatovi dal
Governatore generale per gli ultimi avvenimenti della
frontiera, gli feci parlare da un mio e di lui amico intimissimo
e confidente. Il colloquio ebbe luogo ieri sera.
Raccomandai all'amico che l'apertura delle trattative
avesse carattere privato, come provenienza da una particolare
iniziativa, esplorandone per ora animo e intenzioni.
</p>

<p>
Sid Hassuna Karamanli mostrossi disposto coadiuvare
occupazione italiana, convinto che, se non noi, sarebbero
altri ad occupare la Tripolitania; disse disporre di
tutte le forze delle popolazioni della montagna, godendone
le simpatie. Per preparare terreno chiede tempo e
denaro, non per lui, ma per gli sceiks. Accetterebbe una
forma di governo simile a quella della Tunisia. Ciò, dice,
eviterebbe la resistenza degli arabi e pacificherebbe il
paese. Non dissimula la resistenza della Turchia, la quale
però, non secondata dall'elemento arabo, cederebbe di
fronte alla forza italiana. Raccomanda la massima prudenza,
essendo sorvegliato dal Governatore generale. Dichiara
il paese stanco della occupazione della Turchia.
</p>

<p>
Karamanli mostrò di conoscere la situazione politica
dell'Africa e di cogliere l'occasione favorevole. Egli ritorna
al Gibel Gharian questa sera. Ha assicurato sarà
di ritorno.
</p>

<p class="indr">
<span class="smcap">Grande.</span>
</p>
</div>

<p>
Sicuro dell'adesione di massima da parte dell'Inghilterra, della
Germania e dell'Austria-Ungheria all'occupazione italiana della
Tripolitania, l'on. Crispi avrebbe facilmente guadagnato anche il
consenso della Francia, tenendosi fermo sul terreno della difesa
dei nostri diritti nella Tunisia sino alla conclusione di un accordo.
E dipoi, con la risolutezza ch'era nel suo carattere, non
avrebbe atteso molto a piantare il vessillo d'Italia sull'altra sponda
del Mediterraneo. Quanto alla Turchia, gli accomodamenti con
l'antico regime non erano difficili; il Sultano ch'era un fine politico
e aveva il senso della sua responsabilità e della precaria
<span class="pagenum"><a id="Page_391"></a>[391]</span>
situazione dell'Impero, si sarebbe adattato all'inevitabile, confortandosi
con gli opportuni compensi.
</p>

<p>
Ma col ritiro di Francesco Crispi dal potere in seguito al voto
della Camera del 31 gennaio 1891, la pietra angolare dell'edifizio
cedette. L'opposizione contro le fortificazioni di Biserta che alla
fine di gennaio era divenuta perentoria, fu abbandonata dal suo
successore. E la Francia, lasciata libera di consolidare il suo dominio
in Tunisia, non ebbe più bisogno di venire a patti con
l'Italia e di farle concessioni.
</p>

<p>
Quando la questione della Tripolitania fu ripresa, il governo
Italiano dovette fare alla Francia sacrificio di altri interessi.
</p>
</div>

<div class="footnotes">
<h2>
NOTE:
</h2>

<p>
<a id="note1" href="#tag1">1.</a> Prefetto di Torino. <i>(N. d. C.)</i>
</p>

<p>
<a id="note2" href="#tag2">2.</a> Quali relazioni corressero tra Crispi e Gambetta dopo questo incontro,
si rileva dalla seguente lettera del Gambetta a Crispi:
</p>

<p class="indr">
«Paris, ce 21 octobre 1877.
</p>

<p class="indl">
<i>Mon cher Président</i>,
</p>

<p>
Je profite du voyage de mon ami Armand Ruiz à Rome pour vous envoyer
l'expression des sentiments d'affectueuse solidarité que m'a laissé votre
charmante liaison.
</p>

<p>
Je tiens à vous redire que je serai toujours fort aise de rester en communication
avec vous, et vous rendre ici les services que je sais que vous n'hésiteriez
pas à me rendre à Rome. Vous pouvez croire qu'on est heureux dans
la vie publique de rencontrer des hommes d'un caractère aussi ouvert, aussi
ferme que le votre. Donc vous pouvez user de mon ami Ruiz et avoir en lui
la confiance la plus entière.
</p>

<p>
C'est à ce titre de confident que je l'introduis auprès de vous.
</p>

<p>
Croyez à mon amicale sympathie.
</p>

<p class="indr">
<span class="smcap">Léon Gambetta</span>.» <i>(N. d. C.)</i>
</p>

<p>
<a id="note3" href="#tag3">3.</a> Il barone Rodolfo di Bennigsen, capo del partito nazionale-liberale, era
stato a Roma in maggio 1877, accolto con molta cortesia dal Presidente della
Camera e da gran numero di deputati italiani. <i>(N. d. C.)</i>
</p>

<p>
<a id="note4" href="#tag4">4.</a> Cfr. <i>Memorie del principe di Hohenlohe</i>, II. 407: «5 settembre 1877.
Gastein. Quant à la France il [Bismarck] compte l'écarter de toutes les combinaisons
de grande politique et veut eviter tout rapprochement.» <i>(N. d. C.)</i>
</p>

<p>
<a id="note5" href="#tag5">5.</a> Siccome avevo scritto a Depretis, la questione alla quale allude era
stata ampiamente trattata. (Vedi mia lettera del 20 settembre).
</p>

<p>
<a id="note6" href="#tag6">6.</a> Nella stessa lettera del 20 settembre parlo delle mie obiezioni ai proposti
acquisti dell'Austria e riferisco le risposte del principe di Bismarck.
</p>

<p>
<a id="note7" href="#tag7">7.</a> Trattato dell'8 febbraio 1863.
</p>

<p>
<a id="note8" href="#tag8">8.</a> Per motivi facili a comprendersi, ho riassunto il discorso del Bennigsen
dalla <i>National-Zeitung</i>.
</p>

<p>
<a id="note9" href="#tag9">9.</a> La frase del Principe fu precisamente questa: «Vous l'avez emboité
dans le coton, et personne peut l'atteindre».
</p>

<p>
<a id="note10" href="#tag10">10.</a> Le parole entro parentesi sono cifrate nell'originale. <i>(N. d. C.)</i>
</p>

<p>
<a id="note11" href="#tag11">11.</a> Il conte Giulio Andrássy per avere negli anni 1848-49 preso parte alla
rivoluzione dell'Ungheria, sua patria, fu condannato a morte dai tribunali di
guerra austriaci ed impiccato in effigie il 22 settembre 1851. <i>(N. d. C.)</i>
</p>

<p>
<a id="note12" href="#tag12">12.</a> Cfr. <i>Les Mémoires de Bismarck</i> recueillis par <span class="smcap">Maurice Busch</span>. Tome
second, Chapitre VII. Paris, librairie Charpentier et Fasquelle.
</p>

<p>
<a id="note13" href="#tag13">13.</a> <i>La politique française en Tunisie — Le Protectorat et ses origines</i>
(1854-1891) par P. H. X. — Paris, Librairie Plon, pagg. 79-80.
</p>

<p>
<a id="note14" href="#tag14">14.</a> F. Crispi, Discorso di Firenze, 8 ottobre 1890.
</p>

<p>
<a id="note15" href="#tag15">15.</a> F. Crispi, Discorso di Firenze, 8 ottobre 1890.
</p>

<p>
<a id="note16" href="#tag16">16.</a> A Primo Levi, direttore della <i>Riforma</i>. <i>(N. d. C.)</i>
</p>

<p>
<a id="note17" href="#tag17">17.</a> Sino al 24 luglio fu presieduta dal conte Corti, ambasciatore d'Italia a
Costantinopoli, quale decano di quel corpo diplomatico. <i>(N. d. C.)</i>
</p>

<p>
<a id="note18" href="#tag18">18.</a> L'on. Crispi evidentemente ignorava, quando scrisse questa lettera, il
trattato della Triplice Alleanza stipulato pochi mesi prima. <i>(N. d. C.)</i>
</p>

<p>
<a id="note19" href="#tag19">19.</a> Il telegramma al generale Fabrizj era così concepito: «Prega Mancini
riprendere trattative col Ministero inglese. Faccia presto. Ogni indugio rovinoso». <i>(N. d. C.)</i>
</p>

<p>
<a id="note20" href="#tag20">20.</a> Agli zuavi pontificii, morti a Mentana, furono trovati i libretti (<i>livrets
d'hommes de troupe</i>), dai quali appariva ch'essi appartenevano di fatto all'esercito
francese, quantunque al servizio del Papa. Abbiamo sotto gli occhi il
libretto di Haslen Etienne del 33.º reggimento d'infanteria di linea, stato arruolato
nella Legione romana.
</p>

<p>
<a id="note21" href="#tag21">21.</a> Si accenna alla missione inviata nel novembre del 1887 dal Governo inglese
al Negus Giovanni e affidata al signor Gérald Portal, segretario dell'Agente
diplomatico della Gran Brettagna al Cairo, sir Evelyn Baring. <i>(N. d. C.)</i>
</p>

<p>
<a id="note22" href="#tag22">22.</a> Cfr. Comte <span class="smcap">Charles de Moüy</span>, <i>Souvenirs et causeries d'un diplomate</i>.
Paris, librairie Plon, 1909. Pag. 256.
</p>

<p>
<a id="note23" href="#tag23">23.</a> Nel citato volume, a pagg. 257-258, il conte de Moüy fa questo ritratto
del Goblet: «L'accession de M. Goblet au Ministère des Affaires étrangères
avait soulevé dans les journaux français des objections sérieuses: on disait
avec raison que cet homme politique, estimé d'ailleurs, orateur disert, logicien
exercé, était mal préparé, par son caractère raide et irascible, au maniement
des choses diplomatiques qu'il traitait pour la première fois: on lui reprochait
ses opinions anguleuses et son style peu engageant. Je n'étais pas, à cet égard,
sans quelque souci, et je regrettais l'éloignement de M. Flourens dont j'appréciais
vivement la connaissance parfaite de notre situation délicate à Rome,
la douceur et l'abile sagesse.» <i>(N. d. C.)</i>
</p>

<p>
<a id="note24" href="#tag24">24.</a> I fuochi erano preparati al di là del cancello che chiudeva la proprietà
Bismarck. Il Principe, recandosi in mezzo alla folla plaudente venuta in gran
parte da Amburgo, la invitò a gridare «Viva Crispi». La folla ripetè tre volte
l'acclamazione, stando il Principe a capo scoperto. <i>(N. d. C.)</i>
</p>

<p>
<a id="note25" href="#tag25">25.</a> Il conte de Moüy nei suoi <i>Souvenirs</i> (pagg. 264-266) riconosce che il
Goblet cercò, col creare la questione della quale ci occupiamo, una rivincita
dello scacco subito per le tasse di Massaua, ma riferisce molto inesattamente
lo svolgimento di essa. Egli afferma che l'on. Crispi «avait un esprit trop fin
et trop pratique pour soulever la moindre objection(!)». I documenti che pubblichiamo
dimostrano quante e quali obiezioni sollevasse l'on. Crispi, e come
riuscisse a vincere il punto. Deve avvertirsi, a spiegazione dell'errore del
de Moüy, che egli non era più a Roma quando l'incidente delle scuole della
Tunisia si svolse. <i>(N. d. C.)</i>
</p>

<p>
<a id="note26" href="#tag26">26.</a> Il signor Mariani, durante la sua breve missione (morì in Roma nel
gennaio 1890) non modificò, naturalmente, la politica francese verso l'Italia,
ma si fece apprezzare per l'animo sereno e la leale condotta.
</p>

<p>
<a id="note27" href="#tag27">27.</a> Cfr. <i>Atti parlamentari</i>.
</p>

<p>
<a id="note28" href="#tag28">28.</a> L'on. Francesco Cucchi era conosciuto dal principe di Bismarck sin
dall'agosto 1870. Egli fu allora inviato al Quartier Generale germanico dal Comitato
della Sinistra parlamentare, del quale era anima Crispi, per assicurarsi
del riconoscimento da parte di Bismarck dell'occupazione italiana di Roma.  <i>(N. d. C.)</i>
</p>

<p>
<a id="note29" href="#tag29">29.</a> Il 4 giugno 1889 a Gabes (Tunisia) due barche italiane da pesca furono
visitate, senza intervento del Console italiano, da Agenti del monopolio francese
i quali maltrattarono i pescatori e insultarono la bandiera italiana. <i>(N. d. C.)</i>
</p>

<p>
<a id="note30" href="#tag30">30.</a> Cancellata la parola.
</p>

<p>
<a id="note31" href="#tag31">31.</a> Mutato poi di pugno del Cardinale in «sequestrarci dalla vita moderna».
</p>

<p>
<a id="note32" href="#tag32">32.</a> Mutato in «Persona intima di S. E. Crispi mi assicurò che il pensiero
del Ministro a questo proposito, è il seguente».
</p>

<p>
<a id="note33" href="#tag33">33.</a> Periodo cancellato.
</p>

<p>
<a id="note34" href="#tag34">34.</a> La lettera doveva essere consegnata al cameriere fidato del Papa da
monsignor Azzocchi, affinchè non venisse intercettata. Il cardinale di Hohenlohe
scriveva in data 27 luglio a Pisani-Dossi «questa mattina sarà consegnata
la nota carta».
</p>

<p>
<i>(Note di Pisani-Dossi, Capo di gabinetto alla Consulta).</i>
</p>

<p>
<a id="note35" href="#tag35">35.</a> Cfr. <a href="#capitolo_secondo">Capitolo Secondo</a>.
</p>

<p>
<a id="note36" href="#tag36">36.</a> Il conte Tornielli era stato nominato ambasciatore presso la Regina
d'Inghilterra dopo la morte del conte di Robilant, avvenuta a Londra il 17 ottobre
1888. L'on. Crispi aveva richiamato in servizio il Robilant, pochi mesi
innanzi, nell'aprile, dopo un anno dacchè quell'eminente diplomatico aveva abbandonato
il Governo nelle circostanze ben note.
</p>
</div>

<p>
<span class="pagenum"><a id="Page_393"></a>[393]</span>
</p>

<div class="chapter">

<h2><a id="indice_alfabetico"></a>INDICE ALFABETICO<br />

<span class="small"><i>delle persone citate nel volume.</i></span></h2>

<ul>
<li>Adam (madama), <a href="#Page_84">84</a>.</li>
<li>Alberto (arciduca), <a href="#Page_81">81</a>.</li>
<li>Alessandro di Battenberg, <a href="#Page_140">140</a>, <a href="#Page_176">176</a>, <a href="#Page_177">177</a>.</li>
<li>Alessandro III di Russia, <a href="#Page_174">174</a>, <a href="#Page_211">211</a>, <a href="#Page_278">278</a>-279.</li>
<li>Alfieri di Sostegno, <a href="#Page_342">342</a>.</li>
<li>Alula (ras), <a href="#Page_252">252</a>.</li>
<li>Amedeo di Savoja, <a href="#Page_207">207</a>.</li>
<li>Andrássy Giulio, <a href="#Page_2">2</a>-4, <a href="#Page_23">23</a>, <a href="#Page_25">25</a>, <a href="#Page_27">27</a>, <a href="#Page_46">46</a>, <a href="#Page_49">49</a>, <a href="#Page_52">52</a>, <a href="#Page_54">54</a>, <a href="#Page_59">59</a>, <a href="#Page_60">60</a>-61, <a href="#Page_63">63</a>, <a href="#Page_65">65</a>-68, <a href="#Page_76">76</a>, <a href="#Page_98">98</a>.</li>
<li>Arabi-pascià, <a href="#Page_101">101</a>, <a href="#Page_104">104</a>, <a href="#Page_112">112</a>, <a href="#Page_116">116</a>.</li>
<li>Arnold Arturo, <a href="#Page_92">92</a>.</li>
<li>&nbsp;</li>
<li>Baccarini Alfredo, <a href="#Page_138">138</a>.</li>
<li>Bargoni Angelo, <a href="#Page_7">7</a>.</li>
<li>Barthélemy di Saint-Hilaire, <a href="#Page_86">86</a>-88.</li>
<li>Bavier (ministro), <a href="#Page_217">217</a>, <a href="#Page_227">227</a>.</li>
<li>Beaconsfield (Disraeli), <a href="#Page_50">50</a>, <a href="#Page_54">54</a>, <a href="#Page_77">77</a>.</li>
<li>Bennigsen (di) Rodolfo, <a href="#Page_20">20</a>, <a href="#Page_42">42</a>-43, <a href="#Page_71">71</a>, <a href="#Page_182">182</a>.</li>
<li>Berio (console Generale), <a href="#Page_294">294</a>.</li>
<li>Bertani Agostino, <a href="#Page_73">73</a>.</li>
<li>Berthelot, <a href="#Page_303">303</a>.</li>
<li>Bertolè-Viale (ministro), <a href="#Page_321">321</a>-324.</li>
<li>Biancheri Giuseppe, <a href="#Page_136">136</a>.</li>
<li>Bibesco (principe), <a href="#Page_227">227</a>.</li>
<li>Bismarck (di) Erberto, <a href="#Page_26">26</a>, <a href="#Page_173">173</a>, <a href="#Page_241">241</a>, <a href="#Page_261">261</a>, <a href="#Page_265">265</a>, <a href="#Page_278">278</a>, <a href="#Page_349">349</a>, <a href="#Page_354">354</a>.</li>
<li>Bismarck (di) Ottone, <a href="#Page_2">2</a>, <a href="#Page_9">9</a>, <a href="#Page_14">14</a>, <a href="#Page_20">20</a>-21, <a href="#Page_32">32</a>-35, <a href="#Page_44">44</a>-52, <a href="#Page_54">54</a>, <a href="#Page_65">65</a>, <a href="#Page_72">72</a>-73, <a href="#Page_76">76</a>-77, <a href="#Page_81">81</a>, <a href="#Page_85">85</a>, <a href="#Page_95">95</a>, <a href="#Page_107">107</a>, <a href="#Page_110">110</a>, <a href="#Page_126">126</a>-131, <a href="#Page_138">138</a>, <a href="#Page_153">153</a>, <a href="#Page_170">170</a>-173, <a href="#Page_182">182</a>, <a href="#Page_185">185</a>, <a href="#Page_207">207</a>-208, <a href="#Page_210">210</a>-211, <a href="#Page_214">214</a>, <a href="#Page_216">216</a>-217, <a href="#Page_225">225</a>, <a href="#Page_230">230</a>, <a href="#Page_236">236</a>, <a href="#Page_239">239</a>, <a href="#Page_244">244</a>, <a href="#Page_257">257</a>, <a href="#Page_263">263</a>, <a href="#Page_270">270</a>, <a href="#Page_276">276</a>-277, <a href="#Page_307">307</a>-308, <a href="#Page_325">325</a>, <a href="#Page_334">334</a>, <a href="#Page_343">343</a>, <a href="#Page_349">349</a>-356.</li>
<li>Bismarck (principessa), <a href="#Page_180">180</a>.</li>
<li>Bittó István, <a href="#Page_65">65</a>.</li>
<li>Bixio Nino, <a href="#Page_8">8</a>.</li>
<li>Blanc Alberto, <a href="#Page_148">148</a>, <a href="#Page_214">214</a>, <a href="#Page_218">218</a>, <a href="#Page_224">224</a>.</li>
<li>Bonaparte, Girolamo, <a href="#Page_162">162</a>.</li>
<li>Bonghi Ruggero, <a href="#Page_138">138</a>, <a href="#Page_208">208</a>.</li>
<li>Boselli Paolo, <a href="#Page_196">196</a>-203.</li>
<li>Boulanger (gen.), <a href="#Page_133">133</a>, <a href="#Page_159">159</a>, <a href="#Page_300">300</a>, <a href="#Page_339">339</a>.</li>
<li>Branca Ascanio, <a href="#Page_203">203</a>.</li>
<li>Brin Benedetto (ministro), <a href="#Page_325">325</a>.</li>
<li>Bruck-Pellegrini (de), <a href="#Page_207">207</a>, <a href="#Page_209">209</a>, <a href="#Page_212">212</a>, <a href="#Page_299">299</a>.</li>
<li>Bülow (di), <a href="#Page_20">20</a>, <a href="#Page_32">32</a>-33, <a href="#Page_50">50</a>, <a href="#Page_55">55</a>.</li>
<li>&nbsp;</li>
<li>Cairoli Benedetto, <a href="#Page_73">73</a>-74, <a href="#Page_79">79</a>, <a href="#Page_81">81</a>-82, <a href="#Page_84">84</a>, <a href="#Page_87">87</a>-89.</li>
<li>Calice (barone di), <a href="#Page_182">182</a>, <a href="#Page_224">224</a>.</li>
<li>Cambon (ambasciatore), <a href="#Page_256">256</a>.</li>
<li>Canovas del Castillo, <a href="#Page_207">207</a>.</li>
<li>Caprivi (Cancelliere germanico), <a href="#Page_349">349</a>, <a href="#Page_364">364</a>.</li>
<li>Caspar Mugnoz, <a href="#Page_208">208</a>.</li>
<li>Catalani Tommaso (Incaricato d'affari), <a href="#Page_153">153</a>, <a href="#Page_255">255</a>, <a href="#Page_326">326</a>.</li>
<li>Catargi Lascar, <a href="#Page_315">315</a>.</li>
<li>Cavaignac (generale), <a href="#Page_168">168</a>.</li>
<li>Cavallotti Felice, <a href="#Page_81">81</a>.</li>
<li>Cavour Camillo, <a href="#Page_118">118</a>, <a href="#Page_185">185</a>.</li>
<li>Cecchi Antonio, <a href="#Page_256">256</a>.</li>
<li>Cialdini Enrico, <a href="#Page_51">51</a>, <a href="#Page_53">53</a>, <a href="#Page_77">77</a>-78, <a href="#Page_82">82</a>, <a href="#Page_85">85</a>-88.</li>
<li>Chakir-pascià, <a href="#Page_153">153</a>-154.</li>
<li>Charmes Francis, <a href="#Page_262">262</a>.</li>
<li>Codronchi Giovanni, <a href="#Page_138">138</a>.</li>
<li>Constant d'Estournelle, <a href="#Page_90">90</a>.</li>
<li>Corti Luigi, <a href="#Page_74">74</a>-76, <a href="#Page_91">91</a>-92, <a href="#Page_114">114</a>.</li>
<li>Csernátory, <a href="#Page_65">65</a>.</li>
<li>Cucchi Francesco, <a href="#Page_179">179</a>, <a href="#Page_325">325</a>, <a href="#Page_334">334</a>.</li>
<li>&nbsp;</li>
<li>De Broglie, <a href="#Page_5">5</a>.</li>
<li>Decazes, <a href="#Page_5">5</a>, <a href="#Page_10">10</a>, <a href="#Page_12">12</a>, <a href="#Page_15">15</a>, <a href="#Page_17">17</a>-18, <a href="#Page_85">85</a>.</li>
<li>Depretis Agostino, <a href="#Page_9">9</a>, <a href="#Page_13">13</a>, <a href="#Page_16">16</a>, <a href="#Page_30">30</a>-31, <a href="#Page_37">37</a>, <a href="#Page_50">50</a>, <a href="#Page_56">56</a>, <a href="#Page_59">59</a>-61, <a href="#Page_68">68</a>, <a href="#Page_72">72</a>, <a href="#Page_74">74</a>, <a href="#Page_95">95</a>, <a href="#Page_136">136</a>, <a href="#Page_138">138</a>, <a href="#Page_139">139</a>-144.</li>
<li>Derby (lord), <a href="#Page_50">50</a>, <a href="#Page_52">52</a>-56, <a href="#Page_58">58</a>, <a href="#Page_73">73</a>-75.</li>
<li>Dernburg Federico, <a href="#Page_30">30</a>, <a href="#Page_36">36</a>, <a href="#Page_42">42</a>.</li>
<li>Dilke Charles, <a href="#Page_92">92</a>-93.</li>
<li>Di Pietro (Nunzio), <a href="#Page_257">257</a>.</li>
<li>Dunker (borgomastro), <a href="#Page_44">44</a>.</li>
<li>&nbsp;</li>
<li>Eber, <a href="#Page_65">65</a>.</li>
<li>Ehrenroth (generale), <a href="#Page_150">150</a>, <a href="#Page_153">153</a>, <a href="#Page_209">209</a>.</li>
<li>Ellena Vittorio, <a href="#Page_197">197</a>, <a href="#Page_203">203</a>-204.</li>
<li>&nbsp;</li>
<li>Fabrizj Nicola, <a href="#Page_115">115</a>, <a href="#Page_120">120</a>.</li>
<li>Falk, <a href="#Page_65">65</a>.</li>
<li>Farini Domenico, <a href="#Page_73">73</a>.</li>
<li>Federico Guglielmo (poi Federico III), <a href="#Page_126">126</a>-127, <a href="#Page_236">236</a>-237, <a href="#Page_242">242</a>, <a href="#Page_245">245</a>, <a href="#Page_264">264</a>.</li>
<li>Ferdinando di Bulgaria, <a href="#Page_140">140</a>, <a href="#Page_143">143</a>-152, <a href="#Page_155">155</a>, <a href="#Page_176">176</a>, <a href="#Page_209">209</a>, <a href="#Page_214">214</a>.</li>
<li>Ferry Giulio, <a href="#Page_86">86</a>, <a href="#Page_133">133</a>, <a href="#Page_159">159</a>, <a href="#Page_342">342</a>, <a href="#Page_378">378</a>, <a href="#Page_381">381</a>.</li>
<li>Floquet, <a href="#Page_234">234</a>, <a href="#Page_300">300</a>.</li>
<li>Flourens, <a href="#Page_187">187</a>, <a href="#Page_204">204</a>, <a href="#Page_209">209</a>-210, <a href="#Page_228">228</a>-231.</li>
<li>Fortou, <a href="#Page_5">5</a>.</li>
<li>Francesco Giuseppe, <a href="#Page_3">3</a>, <a href="#Page_126">126</a>-127.</li>
<li>Freycinet (ministro), <a href="#Page_84">84</a>-85, <a href="#Page_88">88</a>, <a href="#Page_101">101</a>, <a href="#Page_109">109</a>-110, <a href="#Page_115">115</a>, <a href="#Page_119">119</a>-120, <a href="#Page_133">133</a>, <a href="#Page_159">159</a>, <a href="#Page_216">216</a>, <a href="#Page_300">300</a>, <a href="#Page_377">377</a>.</li>
<li>&nbsp;</li>
<li>Galimberti (mons.), <a href="#Page_229">229</a>.</li>
<li>Galvagno (ministro), <a href="#Page_93">93</a>.</li>
<li>Gambetta Leone, <a href="#Page_5">5</a>, <a href="#Page_13">13</a>-14, <a href="#Page_16">16</a>-17, <a href="#Page_28">28</a>, <a href="#Page_77">77</a>, <a href="#Page_82">82</a>-84, <a href="#Page_87">87</a>, <a href="#Page_101">101</a>, <a href="#Page_109">109</a>, <a href="#Page_120">120</a>, <a href="#Page_212">212</a>.</li>
<li>Garibaldi Giuseppe, <a href="#Page_122">122</a>, <a href="#Page_163">163</a>.</li>
<li>Garnier Pagès, <a href="#Page_16">16</a>.</li>
<li>Gené (generale), <a href="#Page_136">136</a>.</li>
<li>Gérard, <a href="#Page_206">206</a>-207, <a href="#Page_209">209</a>, <a href="#Page_245">245</a>, <a href="#Page_254">254</a>.</li>
<li>Ghyczy, <a href="#Page_65">65</a>.</li>
<li>Giers (de), <a href="#Page_153">153</a>, <a href="#Page_231">231</a>, <a href="#Page_262">262</a>, <a href="#Page_298">298</a>.</li>
<li>Giolitti Giovanni, <a href="#Page_138">138</a>, <a href="#Page_183">183</a>.</li>
<li>Giorgio (re di Grecia), <a href="#Page_155">155</a>.</li>
<li>Girardin (de) Emilio, <a href="#Page_16">16</a>-17.</li>
<li>Gladstone Guglielmo, <a href="#Page_56">56</a>-58, <a href="#Page_113">113</a>, <a href="#Page_116">116</a>, <a href="#Page_122">122</a>-123.</li>
<li>Glaser, <a href="#Page_59">59</a>, <a href="#Page_63">63</a>.</li>
<li>Goblet, <a href="#Page_159">159</a>, <a href="#Page_253">253</a>-254, <a href="#Page_281">281</a>-296, <a href="#Page_385">385</a>.</li>
<li>Goedel (Incaricato d'affari), <a href="#Page_269">269</a>, <a href="#Page_271">271</a>.</li>
<li>Goldberg Federico, <a href="#Page_38">38</a>-41.</li>
<li>Goltz (conte di, Incaricato d'affari), <a href="#Page_270">270</a>, <a href="#Page_271">271</a>.</li>
<li>Gorosc, <a href="#Page_65">65</a>.</li>
<li>Grande (console), <a href="#Page_386">386</a>.</li>
<li>Granville (conte di), <a href="#Page_89">89</a>, <a href="#Page_93">93</a>, <a href="#Page_102">102</a>, <a href="#Page_105">105</a>-106, <a href="#Page_108">108</a>-119.</li>
<li>Grävenitz, <a href="#Page_42">42</a>.</li>
<li>Greppi (conte), <a href="#Page_216">216</a>.</li>
<li>Grévy Giulio, <a href="#Page_83">83</a>, <a href="#Page_159">159</a>, <a href="#Page_209">209</a>-210.</li>
<li>Guibert (cardinale), <a href="#Page_12">12</a>.</li>
<li>Guglielmo I, <a href="#Page_50">50</a>, <a href="#Page_55">55</a>, <a href="#Page_72">72</a>, <a href="#Page_126">126</a>, <a href="#Page_236">236</a>.</li>
<li>Guglielmo II, <a href="#Page_242">242</a>, <a href="#Page_258">258</a>, <a href="#Page_276">276</a>-277, <a href="#Page_353">353</a>.</li>
<li>&nbsp;</li>
<li>Halim, <a href="#Page_108">108</a>.</li>
<li>Hassuna-pascià, <a href="#Page_386">386</a>.</li>
<li>Hatzfeldt (conte di), <a href="#Page_107">107</a>-108, <a href="#Page_270">270</a>.</li>
<li>Haymerle (barone di, ambasciatore), <a href="#Page_4">4</a>, <a href="#Page_60">60</a>, <a href="#Page_95">95</a>-98.</li>
<li>Haymerle (colonnello), <a href="#Page_80">80</a>.</li>
<li>Hélfy Ignáez, <a href="#Page_65">65</a>.</li>
<li>Herbette (ambasciatore), <a href="#Page_241">241</a>, <a href="#Page_287">287</a>.</li>
<li>Hitrovo (ministro), <a href="#Page_227">227</a>.</li>
<li>Hohenlohe (di) Clovis, <a href="#Page_28">28</a>.</li>
<li>Hohenlohe Gustavo (cardinale), <a href="#Page_320">320</a>, <a href="#Page_334">334</a>.</li>
<li>Holstein (di), <a href="#Page_20">20</a>, <a href="#Page_32">32</a>, <a href="#Page_35">35</a>, <a href="#Page_41">41</a>, <a href="#Page_55">55</a>, <a href="#Page_107">107</a>, <a href="#Page_179">179</a>, <a href="#Page_210">210</a>, <a href="#Page_290">290</a>.</li>
<li>Huene (bar. di, attaché militare), <a href="#Page_335">335</a>.</li>
<li>&nbsp;</li>
<li>Kállay, <a href="#Page_98">98</a>.</li>
<li>Kállay Beni, <a href="#Page_65">65</a>.</li>
<li>Kálnoky, <a href="#Page_153">153</a>, <a href="#Page_170">170</a>, <a href="#Page_177">177</a>, <a href="#Page_206">206</a>, <a href="#Page_216">216</a>, <a href="#Page_219">219</a>, <a href="#Page_239">239</a>, <a href="#Page_255">255</a>, <a href="#Page_262">262</a>, <a href="#Page_265">265</a>, <a href="#Page_267">267</a>, <a href="#Page_269">269</a>-271, <a href="#Page_292">292</a>, <a href="#Page_299">299</a>, <a href="#Page_316">316</a>, <a href="#Page_318">318</a>, <a href="#Page_329">329</a>.</li>
<li>Kaulbars (generale), <a href="#Page_209">209</a>.</li>
<li>Keudell, <a href="#Page_95">95</a>-96, <a href="#Page_126">126</a>, <a href="#Page_130">130</a>.</li>
<li>Kiamil-pascià, <a href="#Page_213">213</a>, <a href="#Page_231">231</a>.</li>
<li>&nbsp;</li>
<li>Imbriani Matteo, <a href="#Page_81">81</a>, <a href="#Page_342">342</a>.</li>
<li>Isabella di Baviera, <a href="#Page_126">126</a>.</li>
<li>Ismail-pascià (ex-Kedivé), <a href="#Page_227">227</a>.</li>
<li>&nbsp;</li>
<li>Lacaita Giacomo, <a href="#Page_108">108</a>-111.</li>
<li>Lacava Pietro, <a href="#Page_138">138</a>.</li>
<li>La Gala, <a href="#Page_164">164</a>.</li>
<li>Lamarmora Alfonso, <a href="#Page_212">212</a>, <a href="#Page_328">328</a>.</li>
<li>Launay (conte di, ambasciatore), <a href="#Page_20">20</a>, <a href="#Page_30">30</a>, <a href="#Page_32">32</a>, <a href="#Page_37">37</a>, <a href="#Page_41">41</a>, <a href="#Page_47">47</a>, <a href="#Page_52">52</a>, <a href="#Page_54">54</a>, <a href="#Page_59">59</a>, <a href="#Page_72">72</a>, <a href="#Page_78">78</a>-79, <a href="#Page_94">94</a>, <a href="#Page_129">129</a>, <a href="#Page_143">143</a>, <a href="#Page_170">170</a>-171, <a href="#Page_181">181</a>, <a href="#Page_240">240</a>, <a href="#Page_258">258</a>-259, <a href="#Page_341">341</a>.</li>
<li>Lawson (deputato), <a href="#Page_116">116</a>.</li>
<li>Lefèvre de Béhaine, <a href="#Page_324">324</a>.</li>
<li>Leone XIII, <a href="#Page_72">72</a>, <a href="#Page_180">180</a>, <a href="#Page_329">329</a>-334.</li>
<li>Leonhardt (ministro), <a href="#Page_20">20</a>, <a href="#Page_41">41</a>.</li>
<li>Loewe Ludovico (deputato), <a href="#Page_30">30</a>, <a href="#Page_42">42</a>.</li>
<li>Luigi (re di Portogallo), <a href="#Page_258">258</a>-261.</li>
<li>Luzzatti Luigi, <a href="#Page_197">197</a>, <a href="#Page_203">203</a>.</li>
<li>Lyons (ambasciatore), <a href="#Page_89">89</a>.</li>
<li>Lytton (ambasciatore), <a href="#Page_230">230</a>.</li>
<li>&nbsp;</li>
<li>Macciò, <a href="#Page_83">83</a>, <a href="#Page_86">86</a>-87.</li>
<li>Machiavelli (console generale), <a href="#Page_359">359</a>.</li>
<li>Mac-Mahon, <a href="#Page_5">5</a>, <a href="#Page_14">14</a>, <a href="#Page_18">18</a>-19, <a href="#Page_45">45</a>, <a href="#Page_56">56</a>.</li>
<li>Maffei, <a href="#Page_95">95</a>.</li>
<li>Malet E. (sir), <a href="#Page_131">131</a>-132.</li>
<li>Mancini Pasquale St., <a href="#Page_6">6</a>, <a href="#Page_51">51</a>, <a href="#Page_93">93</a>, <a href="#Page_101">101</a>-104, <a href="#Page_106">106</a>-107, <a href="#Page_111">111</a>-115, <a href="#Page_118">118</a>-120, <a href="#Page_122">122</a>-123, <a href="#Page_126">126</a>, <a href="#Page_128">128</a>, <a href="#Page_135">135</a>, <a href="#Page_262">262</a>.</li>
<li>Mariani (ambasciatore), <a href="#Page_298">298</a>.</li>
<li>Marie, <a href="#Page_204">204</a>.</li>
<li>Marocchetti (ambasciatore), <a href="#Page_223">223</a>.</li>
<li>Marschall (di), <a href="#Page_354">354</a>.</li>
<li>Martin Enrico, <a href="#Page_16">16</a>.</li>
<li>Massicault (ministro-residente), <a href="#Page_284">284</a>-286.</li>
<li>Mayor des Planches, <a href="#Page_173">173</a>, <a href="#Page_375">375</a>.</li>
<li>Mazzini Giuseppe, <a href="#Page_1">1</a>.</li>
<li>Mazzoleni (deputato), <a href="#Page_335">335</a>.</li>
<li>Melegari L. A. (ministro), <a href="#Page_7">7</a>, <a href="#Page_52">52</a>, <a href="#Page_62">62</a>.</li>
<li>Menabrea L. F. (ambasciatore), <a href="#Page_50">50</a>, <a href="#Page_54">54</a>-55, <a href="#Page_74">74</a>, <a href="#Page_89">89</a>, <a href="#Page_92">92</a>, <a href="#Page_105">105</a>-106, <a href="#Page_119">119</a>, <a href="#Page_204">204</a>, <a href="#Page_229">229</a>, <a href="#Page_235">235</a>, <a href="#Page_254">254</a>, <a href="#Page_289">289</a>, <a href="#Page_320">320</a>.</li>
<li>Mercinier, <a href="#Page_252">252</a>.</li>
<li>Meyendorf (Incaricato d'affari), <a href="#Page_262">262</a>.</li>
<li>Mezzacapo Luigi (generale), <a href="#Page_51">51</a>, <a href="#Page_53">53</a>.</li>
<li>Minghetti Marco, <a href="#Page_2">2</a>.</li>
<li>Miribel (generale), <a href="#Page_338">338</a>.</li>
<li>Mohrenheim (ambasciatore), <a href="#Page_234">234</a>.</li>
<li>Moltke (maresciallo), <a href="#Page_206">206</a>.</li>
<li>Montebello (conte di, ambasciatore), <a href="#Page_241">241</a>.</li>
<li>Moret (ministro), <a href="#Page_206">206</a>, <a href="#Page_210">210</a>, <a href="#Page_217">217</a>, <a href="#Page_227">227</a>, <a href="#Page_231">231</a>, <a href="#Page_238">238</a>.</li>
<li>Moüy (de) Carlo (ambasciatore), <a href="#Page_203">203</a>, <a href="#Page_212">212</a>, <a href="#Page_216">216</a>-218, <a href="#Page_220">220</a>, <a href="#Page_229">229</a>, <a href="#Page_245">245</a>-246, <a href="#Page_282">282</a>.</li>
<li>Münster (ambasciatore), <a href="#Page_287">287</a>, <a href="#Page_289">289</a>.</li>
<li>&nbsp;</li>
<li>Napoleone III, <a href="#Page_1">1</a>, <a href="#Page_85">85</a>, <a href="#Page_160">160</a>, <a href="#Page_168">168</a>, <a href="#Page_181">181</a>.</li>
<li>Nelidoff (ambasciatore), <a href="#Page_4">4</a>.</li>
<li>Nicopoulo, <a href="#Page_209">209</a>.</li>
<li>Nicotera Giovanni, <a href="#Page_138">138</a>, <a href="#Page_342">342</a>.</li>
<li>Nigra Costantino (ambasciatore), <a href="#Page_142">142</a>, <a href="#Page_145">145</a>, <a href="#Page_182">182</a>, <a href="#Page_239">239</a>, <a href="#Page_255">255</a>, <a href="#Page_259">259</a>, <a href="#Page_260">260</a>-261, <a href="#Page_327">327</a>.</li>
<li>Norfolk (duca di), <a href="#Page_208">208</a>.</li>
<li>&nbsp;</li>
<li>Onou, <a href="#Page_149">149</a>.</li>
<li>Orćzy, <a href="#Page_59">59</a>, <a href="#Page_62">62</a>.</li>
<li>&nbsp;</li>
<li>Paget Augusto, <a href="#Page_74">74</a>-75, <a href="#Page_103">103</a>.</li>
<li>Palamenghi-Crispi Tommaso, <a href="#Page_173">173</a>.</li>
<li>Pasi (generale), <a href="#Page_173">173</a>.</li>
<li>Pelloux Luigi, <a href="#Page_325">325</a>.</li>
<li>Phothiadès-pascià, <a href="#Page_218">218</a>, <a href="#Page_220">220</a>, <a href="#Page_230">230</a>, <a href="#Page_241">241</a>-242.</li>
<li>Pianell (generale), <a href="#Page_54">54</a>.</li>
<li>Pio IX, <a href="#Page_46">46</a>, <a href="#Page_72">72</a>.</li>
<li>Pisani-Dossi Alberto, <a href="#Page_173">173</a>, <a href="#Page_238">238</a>.</li>
<li>Portal Gérald, <a href="#Page_224">224</a>.</li>
<li>Pulszky, <a href="#Page_65">65</a>.</li>
<li>Pyat Felice, <a href="#Page_273">273</a>-276.</li>
<li>&nbsp;</li>
<li>Racchia Alberto (ammiraglio), <a href="#Page_325">325</a>.</li>
<li>Radowitz, <a href="#Page_79">79</a>, <a href="#Page_208">208</a>, <a href="#Page_219">219</a>, <a href="#Page_241">241</a>, <a href="#Page_256">256</a>.</li>
<li>Raindre (Incaricato d'affari), <a href="#Page_261">261</a>.</li>
<li>Rampolla Mariano (cardinale), <a href="#Page_257">257</a>, <a href="#Page_331">331</a>.</li>
<li>Rantzau, <a href="#Page_263">263</a>.</li>
<li>Rascon (conte, ambasciatore), <a href="#Page_210">210</a>, <a href="#Page_213">213</a>, <a href="#Page_217">217</a>-218, <a href="#Page_220">220</a>, <a href="#Page_223">223</a>, <a href="#Page_230">230</a>, <a href="#Page_238">238</a>, <a href="#Page_240">240</a>, <a href="#Page_245">245</a>.</li>
<li>Rati-Opizzoni, <a href="#Page_29">29</a>.</li>
<li>Rattazzi Urbano (<i>junior</i>), <a href="#Page_139">139</a>, <a href="#Page_173">173</a>, <a href="#Page_324">324</a>.</li>
<li>Ressman Costantino (Incaricato d'affari), <a href="#Page_16">16</a>, <a href="#Page_229">229</a>, <a href="#Page_320">320</a>, <a href="#Page_380">380</a>.</li>
<li>Reuss (principe di), <a href="#Page_155">155</a>.</li>
<li>Ribot (ministro), <a href="#Page_296">296</a>, <a href="#Page_365">365</a>, <a href="#Page_379">379</a>-385.</li>
<li>Ricasoli Bettino, <a href="#Page_6">6</a>.</li>
<li>Robilant (di) Carlo, <a href="#Page_3">3</a>, <a href="#Page_59">59</a>, <a href="#Page_61">61</a>-63, <a href="#Page_68">68</a>, <a href="#Page_81">81</a>, <a href="#Page_126">126</a>, <a href="#Page_128">128</a>-130, <a href="#Page_136">136</a>-137, <a href="#Page_140">140</a>, <a href="#Page_195">195</a>.</li>
<li>Rodolfo di Asburgo, <a href="#Page_309">309</a>, <a href="#Page_314">314</a>.</li>
<li>Rosebery, <a href="#Page_77">77</a>-78.</li>
<li>Roustan, <a href="#Page_83">83</a>, <a href="#Page_87">87</a>.</li>
<li>Rouvier Maurizio (ministro), <a href="#Page_159">159</a>, <a href="#Page_196">196</a>-203.</li>
<li>Roux Luigi, <a href="#Page_183">183</a>.</li>
<li>Rudinì (di) Antonio, <a href="#Page_138">138</a>-139.</li>
<li>Ruiz Armando, <a href="#Page_13">13</a>.</li>
<li>Russel Odo (ambasciatore), <a href="#Page_79">79</a>.</li>
<li>&nbsp;</li>
<li>Sadi-Carnot (presidente della Repubblica francese), <a href="#Page_300">300</a>, <a href="#Page_339">339</a>.</li>
<li>Said-pascià (Gran Visir), <a href="#Page_218">218</a>-220, <a href="#Page_224">224</a>.</li>
<li>Saletta (generale), <a href="#Page_207">207</a>, <a href="#Page_241">241</a>.</li>
<li>Salisbury (lord), <a href="#Page_76">76</a>-77, <a href="#Page_89">89</a>, <a href="#Page_91">91</a>-92, <a href="#Page_94">94</a>, <a href="#Page_121">121</a>-122, <a href="#Page_147">147</a>, <a href="#Page_153">153</a>-155, <a href="#Page_207">207</a>, <a href="#Page_209">209</a>, <a href="#Page_230">230</a>, <a href="#Page_238">238</a>, <a href="#Page_254">254</a>, <a href="#Page_262">262</a>, <a href="#Page_264">264</a>-265, <a href="#Page_281">281</a>, <a href="#Page_292">292</a>, <a href="#Page_326">326</a>, <a href="#Page_358">358</a>-375.</li>
<li>Saracco Giuseppe, <a href="#Page_136">136</a>-137.</li>
<li>Savini Medoro, <a href="#Page_10">10</a>.</li>
<li>Say Leone, <a href="#Page_205">205</a>.</li>
<li>Schouvalow (ambasciatore), <a href="#Page_230">230</a>.</li>
<li>Schülze-Delitzsch, <a href="#Page_44">44</a>.</li>
<li>Schweininger (dottore), <a href="#Page_173">173</a>.</li>
<li>Simon Giulio, <a href="#Page_5">5</a>.</li>
<li>Solms (conte di), <a href="#Page_206">206</a>, <a href="#Page_208">208</a>-211, <a href="#Page_213">213</a>-214, <a href="#Page_219">219</a>, <a href="#Page_223">223</a>-224, <a href="#Page_227">227</a>-228, <a href="#Page_231">231</a>, <a href="#Page_238">238</a>, <a href="#Page_240">240</a>-241, <a href="#Page_245">245</a>, <a href="#Page_256">256</a>-257, <a href="#Page_298">298</a>-299.</li>
<li>Sonnino Sidney, <a href="#Page_236">236</a>.</li>
<li>Soumagne (vice-console), <a href="#Page_251">251</a>.</li>
<li>Spaventa Silvio, <a href="#Page_138">138</a>-139.</li>
<li>Spuller E. (ministro), <a href="#Page_343">343</a>-348.</li>
<li>Stansfeld James, <a href="#Page_50">50</a>.</li>
<li>Stourdza (ministro), <a href="#Page_224">224</a>.</li>
<li>Szapáry, <a href="#Page_65">65</a>.</li>
<li>Szlávy Jorsef, <a href="#Page_65">65</a>.</li>
<li>&nbsp;</li>
<li>Taaffe (ministro), <a href="#Page_128">128</a>, <a href="#Page_280">280</a>.</li>
<li>Tajani Diego, <a href="#Page_136">136</a>.</li>
<li>Teckenberg, <a href="#Page_96">96</a>-98.</li>
<li>Teisserenc de Bort (senatore), <a href="#Page_204">204</a>.</li>
<li>Tewfick (Kedive), <a href="#Page_108">108</a>, <a href="#Page_116">116</a>.</li>
<li>Thiers Adolfo, <a href="#Page_14">14</a>-16, <a href="#Page_19">19</a>, <a href="#Page_162">162</a>, <a href="#Page_263">263</a>.</li>
<li>Tirard (ministro), <a href="#Page_159">159</a>, <a href="#Page_229">229</a>.</li>
<li>Tisza Stefano, <a href="#Page_64">64</a>, <a href="#Page_128">128</a>, <a href="#Page_279">279</a>.</li>
<li>Tomaso di Savoja, <a href="#Page_126">126</a>.</li>
<li>Tornielli Giuseppe (ambasciatore), <a href="#Page_77">77</a>, <a href="#Page_238">238</a>, <a href="#Page_256">256</a>-257, <a href="#Page_358">358</a>.</li>
<li>Tosti Luigi (abate), <a href="#Page_180">180</a>.</li>
<li>&nbsp;</li>
<li>Ullmann, <a href="#Page_279">279</a>.</li>
<li>Umberto I, <a href="#Page_72">72</a>, <a href="#Page_136">136</a>-137, <a href="#Page_139">139</a>, <a href="#Page_147">147</a>, <a href="#Page_171">171</a>, <a href="#Page_173">173</a>, <a href="#Page_182">182</a>, <a href="#Page_237">237</a>, <a href="#Page_242">242</a>-243, <a href="#Page_263">263</a>, <a href="#Page_267">267</a>, <a href="#Page_277">277</a>.</li>
<li>Uxkull (conte di, ambasciatore), <a href="#Page_216">216</a>, <a href="#Page_228">228</a>, <a href="#Page_231">231</a>.</li>
<li>&nbsp;</li>
<li>Valeri Giovanni, <a href="#Page_30">30</a>.</li>
<li>Vega (de la) de Armijo (ministro), <a href="#Page_257">257</a>.</li>
<li>Vidulich, <a href="#Page_63">63</a>.</li>
<li>Villa Tommaso, <a href="#Page_212">212</a>.</li>
<li>Visconti-Venosta Emilio, <a href="#Page_2">2</a>, <a href="#Page_342">342</a>.</li>
<li>Vittoria (principessa imp. di Germania), <a href="#Page_30">30</a>, <a href="#Page_37">37</a>, <a href="#Page_47">47</a>, <a href="#Page_55">55</a>.</li>
<li>Vittorio Emanuele II, <a href="#Page_2">2</a>, <a href="#Page_7">7</a>, <a href="#Page_30">30</a>-31, <a href="#Page_47">47</a>, <a href="#Page_56">56</a>, <a href="#Page_58">58</a>, <a href="#Page_65">65</a>, <a href="#Page_67">67</a>-68, <a href="#Page_72">72</a>, <a href="#Page_164">164</a>.</li>
<li>Vitzthum (conte), <a href="#Page_165">165</a>.</li>
<li>&nbsp;</li>
<li>Waddington (ministro e ambasciatore), <a href="#Page_76">76</a>-79, <a href="#Page_82">82</a>, <a href="#Page_84">84</a>, <a href="#Page_88">88</a>, <a href="#Page_91">91</a>, <a href="#Page_120">120</a>.</li>
<li>Wahermann Mor, <a href="#Page_65">65</a>.</li>
<li>Wetsera Maria, <a href="#Page_309">309</a>-314.</li>
<li>White W. (sir) (ambasciatore), <a href="#Page_151">151</a>.</li>
<li>Wimpffen, <a href="#Page_3">3</a>.</li>
<li>Windthorst (deputato), <a href="#Page_350">350</a>.</li>
<li>&nbsp;</li>
<li>Zanardelli Giuseppe, <a href="#Page_51">51</a>, <a href="#Page_60">60</a>, <a href="#Page_69">69</a>, <a href="#Page_138">138</a>, <a href="#Page_139">139</a>.</li>
<li>Zsedénzi, <a href="#Page_65">65</a>.</li>
</ul>

</div>

<div class="somm">
<p class="title">
INDICE DEL VOLUME.
</p>

<table class="indice" summary="Indice del volume">
	<tr>
		<td>Avvertenza</td> <td class="pag"><a href="#avvertenza">Pag. v</a></td>
	</tr>
</table>

<p class="center">
<span class="smcap"><a href="#capitolo_primo">Capitolo Primo.</a></span>
<br />Una missione segreta.
<br />(Pag. 1 a 69).
</p>

<p>
La Grande Italia. — Il nuovo Regno. — La politica estera della Destra. — Andrássy
e Bismarck nel 1873 chiedono invano una <i>entente intime</i> ai ministri
della Destra. — L'irredentismo e le relazioni italo-austriache. — La guerra russo-turca. — Le
istituzioni repubblicane francesi in pericolo. — Necessità per l'Italia
di uscire dall'inerzia. — La missione da Vittorio Emanuele e da Depretis affidata
a Crispi alla fine di agosto 1877. — Memorie originali di Crispi e carteggi
con Vittorio Emanuele e Depretis, resoconti di colloqui con Decazes, Thiers,
Gambetta, Bismarck, Derby, Gladstone, Andrássy, ecc. — Crispi conviene col
principe di Bismarck il negoziato per un trattato d'alleanza italo-germanica.
</p>

<p class="center">
<span class="smcap"><a href="#capitolo_secondo">Capitolo Secondo.</a></span>
<br />
La politica estera dell'Italia dal 1878
alla Triplice Alleanza.
<br />
(Pag. 71 a 99).
</p>

<p>
Il conte Corti respinge la proposta di accordi segreti con l'Inghilterra alla vigilia
del Congresso di Berlino. — Come la Francia ottiene <i>carte bianche</i> per
Tunisi. — La politica dell'isolamento. — Causa l'irredentismo, l'Austria minaccia
di passare la frontiera. — La francofilia di Benedetto Cairoli non evita l'occupazione
francese della Tunisia. — Storia documentata dell'impresa tunisina e
del disinteressamento dell'Inghilterra. — L'Italia avrebbe allora potuto occupare
la Tripolitania. — Disillusi della Francia, ci rivolgiamo alla Germania. — Prodromi
della Triplice Alleanza. — Il conte Maffei. — Il trattato del 20 maggio 1882.
</p>

<p class="center">
<span class="smcap"><a href="#capitolo_terzo">Capitolo Terzo.</a></span>
<br />
La questione Egiziana nel 1882.
<br />
(Pag. 101 a 123).
</p>

<p>
L'Italia, invitata a intervenire in Egitto con l'Inghilterra, rifiuta. — Viaggio di
Crispi a Berlino e a Londra. — Colloquii col conte Hatzfeldt e con lord Granville. — Nove
lettere di Crispi sulla convenienza per l'Italia di accettare la proposta inglese.
</p>

<p class="center">
<span class="smcap"><a href="#capitolo_quarto">Capitolo Quarto.</a></span>
<br />
Dal primo al secondo trattato della Triplice Alleanza.
<br />
(Pag. 125 a 133).
</p>

<p>
L'errore d'origine: l'Imperatore d'Austria non viene a Roma. I Reali d'Italia,
per ciò, non possono andare a Berlino. — Colloquio tra il principe di Bismarck
e il duca di Genova: il pericolo di guerra è rappresentato dalla Francia e dalla
Russia. — Il principe Federico Guglielmo a Roma. — Il gabinetto italiano scontento
degli alleati. — Il generale Robilant ministro degli Affari esteri. — Un altro
giudizio del principe di Bismarck sulla situazione in ottobre 1885. — I negoziati
per la rinnovazione della Triplice Alleanza. — Con quali argomenti il principe
di Bismarck indusse l'Inghilterra ad un accordo con l'Italia per il Mediterraneo. — Il
nuovo trattato del 20 febbraio 1887.
</p>

<p class="center">
<span class="smcap"><a href="#capitolo_quinto">Capitolo Quinto.</a></span>
<br />
Crispi e la questione Bulgara.
<br />
(Pag. 135 a 157).
</p>

<p>
La crisi ministeriale del febbraio 1887: il contegno dell'on. Crispi, suoi colloqui
col Re, sua nomina a Ministro dell'Interno. — La questione bulgara e la condotta
del Governo italiano prima che Crispi assumesse la direzione della politica
estera, e dopo. — Carteggi e documenti. — L'Italia propone e fa accettare
dalle Potenze il non-intervento in Bulgaria. — La triplice per l'Oriente.
</p>

<p class="center">
<span class="smcap"><a href="#capitolo_sesto">Capitolo Sesto.</a></span>
<br />
Il primo viaggio a Friedrichsruh.
<br />
(Pag. 159 a 194).
</p>

<p>
Crispi e la Francia — Giudizii di Crispi su l'Impero e su la Repubblica. — L'Esposizione
di Parigi del 1889 e l'Europa monarchica. — Primo viaggio di
Crispi a Friedrichsruh per visitarvi il principe di Bismarck: loro colloquii. — Il
discorso di Torino.
</p>

<p class="center">
<span class="smcap"><a href="#capitolo_settimo">Capitolo Settimo.</a></span>
<br />
La rottura delle relazioni commerciali con la Francia.
<br />
(Pag. 195 a 221).
</p>

<p>
Negoziati per la rinnovazione del trattato di commercio italo-francese. Una
missione officiosa dell'on. Boselli a Parigi: sue lettere a Crispi. Ragioni politiche
ed economiche che condussero alla guerra di tariffe. — Dal <i>Diario</i> di
Crispi, ottobre-dicembre 1887: questioni internazionali — colloquio tra lo Czar
e il principe di Bismarck — documenti falsi — l'incidente consolare di Firenze.
</p>

<p class="center">
<span class="smcap"><a href="#capitolo_ottavo">Capitolo Ottavo.</a></span>
<br />
Dal “Diario„ di Crispi: Ricevimenti diplomatici
dal gennaio a tutto giugno 1888.
<br />
(Pag. 223 a 245).
</p>

<p>
Germania e Russia in un colloquio del principe di Bismarck. — La pubblicazione
dei trattato austro-germanico del 1879. — Italia e Russia in un colloquio tra Crispi
e l'ambasciatore Uxkull. — Flourens vuole evitare l'alleanza franco-russa. — Informazioni
sulla situazione interna della Francia. — Preparativi militari in Francia. — Il
principe imperiale di Germania in Liguria. — Morte di Guglielmo I. — Le
squadre italiana e austriaca a Barcellona. — Cordialità tra Crispi e Bismarck. — Un
aspro colloquio tra il conte Bismarck e l'ambasciatore Herbette. — Morte
di Federico III. — Re Umberto esprime il desiderio di recarsi a Berlino.
</p>

<p class="center">
<span class="smcap"><a href="#capitolo_nono">Capitolo Nono.</a></span>
<br />
Un altro incidente franco-italiano.
<br />
(Pag. 247 a 272).
</p>

<p>
La questione con la Francia per le tasse di Massaua: tre Note diplomatiche
di Crispi sui diritti dell'Italia e sulle vessazioni francesi. — Le Potenze danno
causa vinta all'Italia. — Dal <i>Diario</i> di Crispi: Spagna e Vaticano. — Un allarme
del re Luigi di Portogallo pel viaggio dei Sovrani italiani in Romagna. — Seconda
visita di Crispi al principe di Bismarck. — Il Gran Cancelliere austriaco
incontra Crispi a Eger.
</p>

<p class="center">
<span class="smcap"><a href="#capitolo_decimo">Capitolo Decimo.</a></span>
<br />
Il terzo incidente con la Francia.
<br />
(Pag. 273 a 305).
</p>

<p>
Una lettera apocrifa di Felice Pyat. — Guglielmo II a Roma. — Colloqui di
Crispi col conte Erberto di Bismarck. — Storia documentata dell'incidente per
le scuole italiane in Tunisia. — Dal <i>Diario</i> di Crispi. — La situazione in Francia
alla fine del 1888.
</p>

<p class="center">
<span class="smcap"><a href="#capitolo_undecimo">Capitolo Undecimo.</a></span>
<br />
1889.
<br />
(Pag. 307 a 348).
</p>

<p>
Il suicidio dell'arciduca Rodolfo di Asburgo. — La Federazione balcanica e una
iniziativa di Crispi. — L'inaugurazione dell'Esposizione di Parigi. — Il pericolo
di guerra con la Francia: missione del cardinale Hohenlohe presso Leone XIII;
missione del deputato Cucchi presso il principe di Bismarck. — Italiani a Parigi. — L'abolizione
delle tariffe differenziali e l'ostilità della Francia. — Giudizii
di Spuller sulla stampa francese.
</p>

<p class="center">
<span class="smcap"><a href="#capitolo_duodecimo">Capitolo Duodecimo.</a></span>
<br />
1890. — Tunisi e Tripoli.
<br />
(Pag. 349 a 387).
</p>

<p>
Il licenziamento del principe di Bismarck; i rescritti imperiali per la protezione
degli operai; spiegazioni dell'imperatore Guglielmo; Crispi e Bismarck. — La
progettata annessione alla Francia della Tunisia; l'opposizione di Crispi; l'appoggio
delle grandi Potenze; corrispondenza Crispi-Salisbury. — Tripoli per
Tunisi. — Le fortificazioni di Biserta. — In previsione dell'occupazione italiana
della Tripolitania.
</p>

<table class="indice" summary="Indice del volume">
 <tr>
  <td>INDICE ALFABETICO delle persone citate nel volume</td> <td class="pag">Pag. <a href="#indice_alfabetico">389</a></td>
 </tr>
 <tr>
  <td>&nbsp;</td>
 </tr>
 <tr>
  <td>AUTOGRAFI:</td>
 </tr>
 <tr>
  <td>Lettera 21 ottobre 1877 di Leone Gambetta</td> <td class="pag"><a href="#f13">13</a></td>
 </tr>
 <tr>
  <td>Lettera 2 ottobre 1877 di William Gladstone</td> <td class="pag"><a href="#f56a">56</a></td>
 </tr>
 <tr>
  <td>Autografo dell'imperatore Federico III</td> <td class="pag"><a href="#f237">237</a></td>
 </tr>
 <tr>
  <td>Lettera 24 luglio 1889 del cardinale Hohenlohe</td> <td class="pag"><a href="#f331">331</a></td>
 </tr>
 <tr>
  <td>Lettera 21 aprile 1890 del principe di Bismarck</td> <td class="pag"><a href="#f356a">356</a></td>
 </tr>
 <tr>
  <td>Lettera 4 agosto 1890 di lord Salisbury</td> <td class="pag"><a href="#f370a">370</a></td>
 </tr> <tr>
  <td>&nbsp;</td>
 </tr>
 <tr>
  <td>RITRATTO di Francesco Crispi nel 1888</td> <td class="pag">col <a href="#fcrispi">frontispizio</a></td>
 </tr>
</table>
</div>

<div class="tnote">
<p class="tntitle">Nota del Trascrittore</p>

<p>Ortografia e punteggiatura originali sono state mantenute, così come
le grafie alternative (sotto-segretario/sottosegretario, benefici/beneficî, follia/follìa e simili), correggendo senza annotazione
minimi errori tipografici.</p>

<p>A pag. 56 è stata inserita la trascrizione della lettera di Gladstone a Crispi, non presente nell'originale.</p>
</div>

</body>
</html>
